༄༅། །བཀའ་འགྱུར་གྱི་དཀར་ཆག་གསལ་བར་བཀོད་པ་ཆོས་ཀྱི་རྣམ་གྲངས་ལེགས་པར་རྟོགས་བྱེད་ཅེས་བྱ་བ་བཞུགས་སོ།།

བཀའ་འགྱུར་གྱི་དཀར་ཆག་གསལ་བར་བཀོད་པ་ཆོས་ཀྱི་རྣམ་གྲངས་ལེགས་པར་རྟོགས་བྱེད་ཅེས་བྱ་བ། །བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །འདུས་མ་བྱས་ཤིང་རྣམ་པར་མི་རྟོག་འདོད་ནས་ལྷུན་གྲུབ་ཡེ་སངས་རྒྱས། །མཁྱེན་བརྩེ་ནུས་པའི་དབང་ཕྱུག་ཆེ་དེ་མཚན་དཔེའི་ལང་ཚོ་ཅི་ཡང་ངོམ། །ཨཱ་དིའི་བུ་དང་སྦྱིན་སྐྱེས་མེས་པོ་དགའ་བྱེད་བདེ་འབྱུང་ལེགས་སྐྱེས་སོགས། །ཆེར་རློམས་ཀུན་གྱིས་ཕྱག་བྱས་དེ་ལ་རྣམ་པ་ཀུན་ཏུ་བདག་ཕྱག་འཚལ། །བསམ་རྟོག་གཉིས་མེད་གཉེན་པོའི་མཆོག །གང་ཞིག་ཆགས་བྲལ་ཞི་བ་ཆེ། །འགོག་དང་ལམ་གྱིས་རབ་བསྡུས་པའི། །དམ་པའི་ཆོས་ལ་རྟག་ཕྱག་འཚལ། །ཇི་ལྟ་ཇི་སྙེད་ནང་གི་ཡེ་ཤེས་འོད་གསལ་བས་ན་ཉོན་མོངས་ངོ་བོ་མེད་གཟིགས་ཤིང༌། །འགྲོ་ཀུན་བདག་མེད་གཉིས་ཀྱི་མཐའ་ནི་ཡང་དག་རབ་རྟོགས་གཟིགས་པ་རྣམ་དག་ཡུལ་མངའ་བ། །རྫོགས་པའི་སངས་རྒྱས་རྗེས་ཞུགས་རབ་མཐོང་སྒྲིབ་སྤངས་མཐའ་ཡས་དོན་རབ་རྟོགས་པ་རྒྱལ་བའི་སྲས། །བརྟུལ་ཞུགས་དབང་དང་རྟེན་འབྲེལ་སྒོམ་སོགས་རྟོག་གེའི་ལམ་སྤངས་མི་ལྡོག་ཚོགས་ལ་ཕྱག་འཚལ་ལོ། །རྨོངས་མུན་གྱུར་པ་མཐའ་དག་ཀུན། །སྐད་ཅིག་ཟོས་པས་ཁྱོད་ཀྱི་སྐུ། །ཉི་མ་ལྟ་བུར་གཟི་འབར་བ༑ ༑འཇམ་མགོན་ཁྱོད་ཞབས་སྤྱི་བོར་བཏེག །གདོད་ནས་ཡོངས་གྲུབ་གཟུགས་དང་བྲལ་ཡང་མཚན་དཔེའི་ངོ་མཚར་ཀུན་ཏུ་སྣང༌། །གྲགས་སྟོང་སྒྲ་དབྱངས་བརྗོད་ལས་འདས་ཀྱང་དྲང་ངེས་ཆོས་སྒྲ་རྒྱུན་མི་འཆད། །ཟབ་གསལ་ཡེ་ཤེས་སྤྲོས་པས་དབེན་ཡང་གང་འདུལ་སྤྲུལ་པ་ཅིར་ཡང་སྟོན། །མི་འཕྲོག་དཔའ་བོ་འཇམ་དབྱངས་གཞོན་ནུས་བདག་བློའི་སྣང་བ་རྒྱས་པར་མཛོད། །དུས་གསུམ་རྒྱལ་བ་མ་ལུས་པའི། །ཡེ་ཤེས་གཅིག་ཏུ་བསྡོམས་པའི་གཟུགས༑ ༑འགྲོ་བློར་སྣང་བ་གང་གི་མཚན། །མགོན་པོ་འབྲི་གུང་པ་དེར་འདུད། །རབ་ཡངས་རྣམ་དཔྱོད་ཕྲག་གོང་མཐུག་པོར་ལྷག་བསམ་དག་པའི་འདྲེན་བྱེད་ཀྱིས། །བཀའ་དང་བསྟན་བཅོས་ལེགས་བཤད་ཀུན་གྱི་ཁུར་རྣམས་བཟླུམས་ཏེ་རབ་ཁྱེར་བས། །ཁྱོད་རྣམས་ངལ་ཞིང་དུབ་པར་སྲིད་སྙམ་བདག་གི་སྤྱི་གཙུག་འདབ་བརྒྱ་བས། །ལོ་པཎ་སྐྱེས་མཆོག་སྔར་བྱོན་རྣམས་ཀྱི་ཞབས་སོར་འདེགས་ཤིང་སྦྱོར་ལ་བརྩོན༑ ༑འདིར་གང་བཤད་པར་བྱ་ན།

རྫོགས་པའི་སངས་རྒྱས་བདག་ཅག་རྣམས་ལ་ཐུགས་བརྩེ་བ་ཅན། ཐུགས་རྗེ་ཆེན་པོ་དང་ལྡན་པ་དེས་ལེགས་པར་གསུངས་པའི་རྒྱུ་དང་འབྲས་བུའི་ཆོས་ཀྱི་རྣམ་གྲངས་གངས་ཅན་གྱི་ལྗོངས་འདིར་འགྱུར་འཚལ་ཕལ་ཆེ་བ་ཕྱོགས་གཅིག་ཏུ་བཞུགས་པ་ལ་བཀའ་འགྱུར་ཞེས་གྲགས་པ་དེ་ཉིད་ལ་ཆོས་ཀྱི་རྣམ་གྲངས་ཇི་ཙམ་བཞུགས་པའོ། །དེ་ལ་གསུམ། ཕན་ཡོན་ཇི་ལྟ་བུ་མཐོང་ནས་བཞེངས་པའི་རྒྱུ་མཚན། བཞེངས་པ་དེ་དག་ལ་ཆོས་ཀྱི་རྣམ་གྲངས་ཇི་ཙམ་ཞིག་བཞུགས་པའི་གྲངས་ངེས། དེ་དག་བཞེངས་པའི་ཕན་ཡོན་ཇི་ལྟར་བསྔོ་བའི་ཚུལ་ལོ། །དང་པོ་ཕན་ཡོན་ཇི་ལྟ་བུ་མཐོང་བ་དང༌། བཞེངས་པའི་རྒྱུ་མཚན་ལ། ཐོག་མར་འདུལ་བའི་སྡེ་སྣོད་ནི། འདུལ་བའི་མདོ་ལས། ང་ནི་མྱ་ངན་འདས་འོག་ཏུ། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱིས་གུས་བཅས་དང༌། །ནན་ཏན་དགེ་སློང་ཚོགས་མདུན་བསྟོད༑ ༑ཅེས་དང༌། ཇི་སྐད་དུ། ང་མྱ་ངན་ལས་འདས་ནས་སྟོན་པ་སོ་སོར་ཐར་པ་ལ་ཆོལ། ཞེས་སོགས་ཕན་ཡོན་དཔག་ཏུ་མེད་པར་གསུངས་ཤིང་སྟོན་པའི་རྒྱལ་ཚབ་ཏུ་ཉིད་ཀྱིས་བཀའ་གནང་བའི་ཕྱིར་དང༌། །མདོ་སྡེའི་སྡེ་སྣོད་ནི་ཇི་སྐད་དུ། དེ་བཞིན་གཤེགས་པས་བྱིན་གྱིས་བརླབས་པའི་གླེགས་བམ་ཆེན་པོ་ལ་ཡི་གེ་གསལ་ཞིང༌། རབ་ཏུ་གསལ་བ་ལེགས་པར་བྲིས་ཏེ། མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། ཁོ་ར་ཁོར་ཡུག་ཏུ་མར་མེའི་ཕྲེང་བ་དང༌། མཆོད་པ་རྣམ་པ་མང་པོ་དག་གིས་བཀུར་སྟི་བྱ། བླ་མར་བྱ། རི་མོར་བྱ། མཆོད་པར་བྱ། བརྗོད་པར་བྱ། གསོལ་བར་བྱ་སྟེ། ཀུན་དགའ་བོ་འདི་ནི་ངའི་གདམས་ངག་གོ། །ཞེས་དང་དེ་ཉིད་ལས། ཀུན་དགའ་བོ་ད་ལྟ་ང་བཞུགས་ཏེ། འཚོ་ཞིང་གཞེས་པའི་སྐུ་འདི་ལ་ཁྱོད་ཀྱིས་དགའ་བ་དང་དད་པ་དང༌། རི་མོར་བྱས་པ་དེ་བཞིན་དུ༑ ང་འདས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་ཡང་རིམ་འགྲོ་བྱོས་ཤིག །ཀུན་དགའ་བོ་ཅི་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནུབ་པར་མི་འགྱུར་ཞིང༌།

ཅི་ནས་ཀྱང་ཁྱོད་སྐྱེས་བུ་ཐ་མལ་པར་མི་འགྱུར་བར་ཁྱོད་ལ་ལན་གསུམ་དུ་ཡོངས་སུ་གཏད་དོ། །རྗེས་སུ་གཏད་དོ། །ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཇིག་རྟེན་ན་ཇི་སྲིད་དུ་སྤྱོད་པ་དེ་སྲིད་དུ་དེ་བཞིན་གཤེགས་པ་བཞུགས་པར་རིགས་པར་བྱའོ། །ཀུན་དགའ་བོ་དེ་སྲིད་དུ་དེ་བཞིན་གཤེགས་པས་ཆོས་སྟོན་པར་རིགས་པར་བྱའོ། །ཀུན་དགའ་བོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ཉན་པ་དང༌། འཛིན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱ་བ་དང༌། རབ་ཏུ་འདོན་པ་དང༌། ལུང་ནོད་པ་དང༌། སྟོན་པ་དང༌། ཁ་ཏོན་དུ་བྱེད་པ་དང༌། འབྲི་བ་དང༌། མེ་ཏོག་དང༌། བདུག་པ་དང༌། སྤོས་དང༌། མེ་ཏོག་གི་ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། ཁོ་ར་ཁོར་ཡུག་ཏུ་མར་མེའི་ཕྲེང་བ་དང༌། མཆོད་པ་རྣམ་པ་མང་པོ་དག་གིས་བཀུར་སྟིར་བྱེད། བླ་མར་བྱེད། རི་མོར་བྱེད། མཆོད་པར་བྱེད། བརྗོད་པར་བྱེད། གསོལ་བར་བྱེད་པའི་སེམས་ཅན་དེ་དག་ནི་སངས་རྒྱས་མཐོང་བ་དང་མ་བྲལ་བ་དང༌། དམ་པའི་ཆོས་ཉན་པ་དང་མ་བྲལ་བ་དང༌། དགེ་འདུན་ལ་རིམ་གྲོ་བྱེད་པ་དང་མ་བྲལ་བར་རིགས་པར་བྱའོ། །ཀུན་དགའ་བོ་སེམས་ཅན་དེ་དག་ནི་དེ་བཞིན་གཤེགས་པའི་དྲུང་ན་སྤྱོད་པ་རིགས་པར་བྱའོ། །ཞེས་དང༌། སྡུད་པ་ལས། གང་ཞིག་གང་ལས་རྣམ་འདྲེན་སྟོབས་བཅུ་འབྱུང་འགྱུར་པ། །བདེ་བར་གཤེགས་པའི་ཡུམ་འདི་གླེགས་བམ་ལ་བྲིས་ཏེ། །འཆང་ཞིང་མེ་ཏོག་བྱུག་པས་བསྟི་སྟང་བྱེད་གྱུར་ན། །མཆོད་རྟེན་བྱས་མཆོད་བསོད་ནམས་དེས་ནི་ཆར་མི་ཕོད། །ཅེས་སོགས་ཕན་ཡོན་བརྗོད་ཀྱིས་མི་ལང་བར་གསུངས་སོ། །རྡོ་རྗེ་ཐེག་པའི་ཕན་ཡོན་ནི་དུས་འཁོར་བསྡུས་རྒྱུད་ཀྱི་ནང་གི་ལེའུར། འཁོར་བར་མི་ཉིད་དུ་ནི་འགྱུར་བ་དག་ཀྱང་འགའ་ཞིག་དུབ་སྟེ་ཆོས་ཀྱི་བློ་ནི་རེས་འགའ་ན། །དེ་བས་སངས་རྒྱས་ལ་ནི་རྗེས་ཆགས་དགེ་བའི་དབང་གིས་འགྱུར་ཞིང་དང་པོའི་ཐེག་པར་རབ་ཏུ་འཇུག

།དེ་བས་དཔལ་ལྡན་རྡོ་རྗེ་ཐེག་པའི་སྡོམ་པ་ལ་ནི་བློ་གྲོས་མ་ལུས་རྒྱ་ལམ་དག་ན་འཇུག །དེ་ལས་སངས་རྒྱས་ཉིད་འདོད་མཆོག་གི་བདེ་བའི་གོ་འཕང་དག་ལ་འཇུག་པ་ཨེ་མ་ཤིན་ཏུ་དཀའ། །ཞེས་དང༌། ཇི་སྐད་དུ། འཇིག་རྟེན་དུ་ནི་ཀུན་མཁྱེན་དག །ཨུ་དུམ་ཝཱ་རའི་མེ་ཏོག་ལྟར། །རྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་སྟེ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ༑ ༑ཞེས་སོགས་གསང་སྔགས་འབྱུང་བ་ནི་སངས་རྒྱས་མཐོང་བ་ལས་ཀྱང་ཆེས་དཀའ་བ་དང༌། བསྟན་པ་འདི་ཉིད་ལ་མ་གཏོགས་བསྟན་པ་གཞན་ལ་འབྱུང་དཀའ་བ་སོགས་ཕན་ཡོན་དང་རྙེད་པར་དཀའ་ཚུལ་ཆེས་མང་བ་གསུངས་ལ། གཞན་ཡང་འདི་སྐད་ཅེས་སྨྲ་སྟེ། ཀྱེ་མ་ད་ལྟ་དལ་འབྱོར་ལུས། །དཀའ་བའི་གནས་འདི་ཐོབ་དུས་སུ། །དགེ་བའི་ལས་ལ་འབད་རིགས་ཀྱི༑ ༑དེ་ཡི་དགེ་བ་གང་ཞེ་ན། །བརྟགས་ཤིང་དཔྱད་དེ་འབད་པར་བྱ། །ཁེངས་གྲགས་རྙེད་བརྩོན་ལ་བསམ་ཞིང༌། །ཆགས་དང་སྡང་བས་མཚམས་སྦྱར་བས། །དགེ་བའི་ལས་ཀུན་ལྟར་སྣང་ཉིད། །འགྲོ་མང་ངལ་བར་བྱ་བ་ཡི། །གཙུག་ལག་ཁང་དང་གནས་གཞི་སོགས། །དགེ་ལྟར་སྣང་ཡང་སྡིག་པའི་རྒྱུ། །རྒྱགས་དང་འཐབ་པའི་དམིགས་འདུན་གྱིས། །ཁྱིམ་པའི་མཁར་རྫོང་ལྟར་བཅོས་པའི། །དགོན་གནས་རྣམས་ཀྱང་མིང་སྙན་ཙམ། །བསླབ་གསུམ་ཡོན་ཏན་རྒྱང་བསྲིངས་ནས། །དམར་སེར་ལྭ་བའི་རྫུ་བག་གིས། །འདུས་པར་རློམ་པ་རྣམས་ལ་ཡང༌༑ ༑བསྙེན་བཀུར་འབྲས་བུ་ཆུ་ཤིང་འདྲ། །དགེ་བ་གྱི་ནའི་འབྲས་བུ་ཡིས། །དང་པོ་ཅུང་ཟད་དང་ལྡན་ཡང༌། །ལྷག་བསམ་མེད་པ་ལ་སྦྱིན་པ། །བསོད་ནམས་ཅི་འདྲ་ཨེ་མ་ནོངས༑ ༑དེ་ཕྱིར་ལྟར་སྣང་དགེ་བའི་ཚོགས། །སྤྱད་པས་བྱང་ཆུབ་ཐོབ་སེམས་པ། །ཟླ་བའི་འོད་ཀྱི་པདྨོའི་ཚལ། །འཛུམ་པར་བྱེད་རློམ་འཁྲུལ་སྤངས་ནས། །རྒྱལ་བ་ཉིད་ཀྱིས་གསུངས་པའི་ཆོས། །ངན་སླད་དྲི་མས་མ་གོས་པ། །དཔྱད་གསུམ་དག་པ་འདི་ཀོ་དག །ཁོ་བོས་ལྷག་བསམ་དག་པས་བཞེངས། །ཞེས་ཚིགས་སུ་བཅད་དེ་སྨྲས་སོ། །གཉིས་པ་བཞེངས་པ་དེ་དག་ལ་ཆོས་ཀྱི་རྣམ་གྲངས་ཇི་ལྟར་བཞུགས་པ་ནི།

དེ་ཡང་ཚུལ་གསུམ་སྒྲོན་མེ་ལས། བདེན་པའི་དེ་ཉིད་ཚུལ་མཐོང་གང༌། །ཕ་རོལ་ཕྱིན་པའི་ཚུལ་གང་ཡིན། །དེ་བཞིན་གསང་སྔགས་ཚུལ་ལུགས་གང༌། །ཞེས་རྒྱུ་དང་འབྲས་བུའི་ཐེག་པ་རྣམས་རིམ་ཅན་དུ་གསུངས་པ་ལྟར་འདིར་ཡང་བརྗོད་པར་བྱ་སྟེ། དང་པོ་འཁོར་ལོ་ཐོག་མ་བདེན་བཞིའི་ཆོས་ཀྱི་ཚུལ་འདུལ་བའི་སྡེ་སྣོད་ལ་གླེགས་བམ་བཅུ་གསུམ་བཞུགས་པ་ལ། ༼ཀ༽ དུམ་པར། འདུལ་བ་ལུང་བཞི་བམ་པོ་ཉི་ཤུ་རྩ་བཞི་པ་ཡན་བཞུགས། ༼ཁ༽ དུམ་པར། འདུལ་བ་ལུང་བཞི་བམ་པོ་ཉེར་ལྔ་པ་ནས་བམ་པོ་ལྔ་བཅུ་རྩ་བཞི་པའི་བར་བཞུགས། ༼ག༽ དུམ་པར། འདུལ་བ་ལུང་བཞི་བམ་པོ་ལྔ་བཅུ་རྩ་ལྔ་པ་ནས་བརྒྱད་ཅུ་རྩ་གཉིས་པའི་བར་བཞུགས། ༼ང༽ དུམ་པར། འདུལ་བ་ལུང་བཞི་བམ་པོ་བརྒྱད་ཅུ་རྩ་གསུམ་པ་ནས་བརྒྱ་དང་དགུ་པའི་བར་གྱིས་རྫོགས་པར་བཞུགས་པ། ཁ་ཆེའི་མཁན་པོ་སརྦ་ཛྙཱ་དེ་བ་དང༌། རྒྱ་གར་གྱི་མཁན་པོ་བིདྱཱ་ཀ་ར་པྲ་བྷ་དང༌། ཁ་ཆེའི་མཁན་པོ་དྷརྨ་ཀ་ར་དང༌། ལོ་ཙཱ་བ་བནྡེ་དཔལ་གྱི་ལྷུན་པོ་རྣམས་ཀྱིས་བསྒྱུར་ཅིང་སླར་རྒྱ་གར་གྱི་མཁན་པོ་བིདྱཱ་ཀ་ར་པྲ་བྷ་དང༌། ལོ་ཙཱ་བ་བནྡེ་དཔལ་བརྩེགས་ཀྱིས་བསྒྱུར་ཞུས་བགྱིས་པ། ༼ཅ༽ དུམ་པར། དགེ་སློང་ཕའི་སོ་ཐར་གྱི་མདོ་བམ་པོ་གཉིས་པ། སློབ་དཔོན་ཛི་ན་མི་ཏྲ་དང༌། ལོ་ཙཱ་བ་ཅོག་རོ་ཀླུའི་རྒྱལ་མཚན་གྱིས་བསྒྱུར་ཞུས་གཏན་ལ་ཕབ་པ་དང༌། དགེ་སློང་ཕའི་རྣམ་འབྱེད་ཀྱི་བམ་པོ་ཉེར་གཅིག་པ་ཡན་བཞུགས། ༼ཆ༽ དུམ་པར། ཕའི་རྣམ་འབྱེད་བམ་པོ་ཉེར་གཉིས་པ་ནས་བཞི་བཅུ་རྩ་གཉིས་པའི་བར་བཞུགས། ༼ཇ༽ དུམ་པར། ཕའི་རྣམ་འབྱེད་བམ་པོ་བཞི་བཅུ་རྩ་གསུམ་པ་ནས་དྲུག་ཅུ་རྩ་གཉིས་པའི་བར་བཞུགས། ༼ཉ༽ དུམ་པར། ཕའི་རྣམ་འབྱེད་བམ་པོ་དྲུག་ཅུ་རྩ་གསུམ་པ་ནས་བརྒྱད་ཅུ་རྩ་གསུམ་བར་གྱིས་རྫོགས་པར་བཞུགས་པ། ཁ་ཆེའི་མཁན་པོ་ཛི་ན་མི་ཏྲ་དང༌། ལོ་ཙཱ་བ་བནྡེ་ཀླུའི་རྒྱལ་མཚན་གྱིས་བསྒྱུར་ཞུས་གཏན་ལ་ཕབ། ༼ཏ༽ དུམ་པར། དགེ་སློང་མའི་སོ་ཐར་གྱི་མདོ་བམ་པོ་གཉིས་པ།

ཛི་ན་མི་ཏྲ་དང༌། ཅོག་རོ་ཀླུའི་རྒྱལ་མཚན་གྱིས་བསྒྱུར་བ་དང༌། དགེ་སློང་མའི་རྣམ་འབྱེད་བམ་པོ་ཉེར་བརྒྱད་པ། སརྦ་ཛྙཱ་དེ་བ་དང༌། དྷརྨ་ཀ་ར་དང༌། བིདྱཱ་ཀ་ར་པྲ་བྷ་དང༌། ལོ་ཙཱ་བ་བནྡེ་དཔལ་གྱི་ལྷུན་པོས་བསྒྱུར་ཅིང༌། སླར་མཁན་པོ་བིདྱཱ་ཀ་ར་པྲ་བྷ་དང༌། ལོ་ཙཱ་བ་དཔལ་བརྩེགས་ཀྱིས་བསྒྱུར་ཞུས་གཏན་ལ་ཕབ་པ་བཞུགས། ༼ཐ༽ དུམ་པར། འདུལ་བ་ཕྲན་ཚེགས་ཀྱི་བམ་པོ་ཉེར་བདུན་པ་ཡན་བཞུགས། ༼ད༽ དུམ་པར། འདུལ་བ་ཕྲན་ཚེགས་ཀྱི་བམ་པོ་ཉེར་བརྒྱད་པ་ནས་ལྔ་བཅུ་རྩ་དགུ་པའི་བར་གྱིས་རྫོགས་པ་འདི་ལ་ཁ་འགེངས་ཀྱང་མང་དུ་མཛད་དགོས་པ་བྱུང་ཚུལ་འདུག་པ་རྣམས། པཎྜི་ཏ་བིདྱཱ་ཀ་ར་པྲ་བྷ་དང༌། དྷརྨ་ཤྲཱི་པྲ་བྷ་དང༌། ལོ་ཙཱ་བ་བནྡེ་དཔལ་འབྱོར་གྱིས་བསྒྱུར་ཞུས་མཛད་པ་བཞུགས། ༼ན༽ དུམ་པར། འདུལ་བ་གཞུང་བླ་མ་ཞེས་སམ་གཞུང་དམ་པར་གྲགས་པ་ཆུང་ངུའམ་ཞུ་བ་མ་རྫོགས་པ་བམ་པོ་བཅུ་གཉིས་པ་དང༌། ཡང་ཞུ་བ་མ་རྫོགས་པའི་བམ་པོ་ཉེར་གཉིས་པའི་བར་བཞུགས། ༼པ༽ དུམ་པར། གཞུང་དམ་པའི་འཕྲོ་ཞུ་བ་རྫོགས་པ་བམ་པོ་ཉེར་གསུམ་པ་ནས་ལྔ་བཅུ་རྩ་གསུམ་པའི་བར་གྱིས་རྫོགས་པ་ལ་འགྱུར་བྱང་མ་བྱུང་བས་བཙལ་དགོས་སོ། །དེའི་མཇུག་ཏུ་བཟང་སྤྱོད་སྨོན་ལམ། བྱམས་སྨོན། མཆོག་གི་སྤྱོད་པའི་སྨོན་ལམ་རྣམས། པྲཛྙཱ་ཝརྨ་དང༌། ལོ་ཙཱ་བ་ཡེ་ཤེས་སྡེ་ལ་སོགས་པས་བསྒྱུར་བ་དང༌། རྒྱལ་པོ་གསེར་གྱི་ལག་པས་མཛད་པའི་མར་མེའི་སྨོན་ལམ། གསེར་འོད་ནས་གསུངས་པའི་སྨོན་ལམ། སྟོང་ཆེན་རབ་འཇོམས་ནས་གསུངས་པའི་སྨོན་ལམ། རྨ་བྱ་ཆེན་མོ་ནས་གསུངས་པའི་སྨོན་ལམ་དང་བདེན་ཚིག །ཡངས་པའི་གྲོང་ཁྱེར་ཏུ་འཇུག་པའི་མདོ། བདེ་ལེགས་ཀྱི་མདོ་ཚིགས་བཅད། ཡང་བདེ་ལེགས་སུ་འགྱུར་བའི་ཚིགས་བཅད། རྒྱ་ཆེར་རོལ་བའི་མདོ་ཚོང་དཔོན་ག་གོན་དང་བཟང་པོའི་ལེའུ་ལས་བྱུང་བའི་ཤིས་བརྗོད། དཀོན་མཆོག་གསུམ་གྱི་ཤིས་བརྗོད། བཅོམ་ལྡན་འདས་ལ་ལྷའི་རྒྱལ་པོ་རབ་མཚེ་མས་ཤིས་པ་བརྗོད་པ།

བཅོམ་ལྡན་འདས་ལ་ལྷའི་རྒྱལ་པོ་རབ་དགའ་ལྡན་གྱིས་ཤིས་པ་བརྗོད་པ། ལྷས་ཞུས་པའི་ཤིས་བརྗོད། སངས་རྒྱས་རབས་བདུན་གྱི་ཤིས་བརྗོད། དཀོན་མཆོག་གསུམ་དང་མཛད་པ་བཅུ་གཉིས་ཀྱི་ཤིས་བརྗོད། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ་རྣམས་བཞུགས་སོ།། །། ༈ །གཉིས་པ་རྒྱུའི་ཐེག་པ་ཕ་རོལ་ཏུ་ཕྱིན་པའི་སྡེ་སྣོད༑ འཁོར་ལོ་བར་པར་གཏོགས་པ་ལ་ཐོག་མར་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་པ་འབུམ་གླེགས་བམ་བཅུ་བཞི་བཞུགས་པ་ལས། ༼ཀ༽ དུམ་པར། བམ་པོ་བཅུ་དགུ་པའི་བར་བཞུགས༑ ༼ཁ༽ དུམ་པར། རྒྱས་པ་འབུམ་གྱི་བམ་པོ་ཉི་ཤུ་པ་ནས་བཞི་བཅུ་རྩ་གཅིག་པའི་བར་བཞུགས། ༼ག༽ དུམ་པར། འབུམ་གྱི་བམ་པོ་བཞི་བཅུ་རྩ་གཉིས་པ་ནས་དྲུག་ཅུ་རྩ་གསུམ་པའི་བར་བཞུགས། ༼ང༽ དུམ་པར། འབུམ་གྱི་བམ་པོ་དྲུག་ཅུ་རྩ་བཞི་པ་ནས་བརྒྱད་ཅུ་རྩ་བཞི་པའི་བར་བཞུགས། ༼ཅ༽ དུམ་པར། འབུམ་གྱི་བམ་པོ་བརྒྱད་ཅུ་རྩ་ལྔ་ནས་བརྒྱ་དང་དྲུག་པའི་བར་བཞུགས། ༼ཆ༽ དུམ་པར། འབུམ་གྱི་བམ་པོ་བརྒྱ་དང་བདུན་པ་ནས་བརྒྱ་དང་སུམ་ཅུ་པའི་བར་བཞུགས། ༼ཇ༽ དུམ་པར། འབུམ་གྱི་བམ་པོ་བརྒྱ་དང་སོ་གཅིག་པ་ནས་བརྒྱ་དང་ང་གཅིག་པའི་བར་བཞུགས། ༼ཉ༽ དུམ་པར། འབུམ་གྱི་བམ་པོ་བརྒྱ་དང་ང་གཉིས་པ་ནས་བརྒྱ་དང་རེ་དགུ་པའི་བར་བཞུགས། ༼ཏ༽ དུམ་པར། འབུམ་གྱི་བམ་པོ་བརྒྱ་དང་བདུན་ཅུ་པ་ནས་བརྒྱ་དང་གོ་གཉིས་པའི་བར་བཞུགས། ༼ཐ༽ དུམ་པར། འབུམ་གྱི་བམ་པོ་བརྒྱ་དང་གོ་གསུམ་པ་ནས་ཉིས་བརྒྱ་དང་བཅུ་བཞིའི་བར་བཞུགས། ༼ད༽ དུམ་པར། འབུམ་གྱི་བམ་པོ་ཉིས་བརྒྱ་དང་བཅོ་ལྔ་པ་ནས་ཉིས་བརྒྱ་དང་སོ་བརྒྱད་པའི་བར་བཞུགས། ༼ན༽ དུམ་པར། འབུམ་གྱི་བམ་པོ་ཉིས་བརྒྱ་སོ་དགུ་པ་ནས་ཉིས་བརྒྱ་དང་རེ་གཅིག་པའི་བར་བཞུགས། ༼པ༽ དུམ་པར། འབུམ་གྱི་བམ་པོ་ཉིས་བརྒྱ་དང་རེ་གཉིས་པ་ནས་ཉིས་བརྒྱ་དང་གྱ་གཅིག་པའི་བར་བཞུགས། ༼ཕ༽ དུམ་པར། འབུམ་གྱི་བམ་པོ་ཉིས་བརྒྱ་དང་གྱ་གཉིས་པ་ནས་བམ་པོ་བརྒྱ་དང་གསུམ་པའི་བར་བཞུགས་པ་ལ།

རྟག་ངུ་དང་ཆོས་འཕགས་ཡོངས་གཏད་ཀྱིས་ཁ་བསྐངས་ཏེ་བཞུགས་པ་ལ་འགྱུར་བྱང་མེད་དོ།། །། ༈ །ཤེར་ཕྱིན་འབྲིང་པོ་སྟོང་ཕྲག་ཉི་ཤུ་ལྔ་པར་གླེགས་བམ་བཞི་བཞུགས་པ་ལས། ༼ཀ༽ དུམ་པར། ལེའུ་དང་པོ་ནས་བཅུ་གཅིག་པའི་སྟོད་ཡན་བཞུགས། ༼ཁ༽ དུམ་པར། ཉི་ཁྲི་ལེའུ་བཅུ་གཅིག་པའི་སྨད་ནས་ཉེར་བདུན་པའི་སྟོད་ཡན་བཞུགས། ༼ག༽ དུམ་པར། ཉི་ཁྲི་ལེའུ་ཉེར་བདུན་པའི་འཕྲོ་ནས་ལེའུ་ལྔ་བཅུ་རྩ་གསུམ་པའི་སྟོད་ཡན་བཞུགས། ༼ང༽ དུམ་པར། ཉི་ཁྲི་ལེའུ་ང་གསུམ་པའི་འཕྲོ་ནས་ལེའུ་བདུན་ཅུ་རྩ་ལྔ་སྟེ་རྫོགས་པར་བཞུགས་པ་ལ་འགྱུར་བྱང་མ་བྱུང་བས་བརྟག་གོ།། །། ༈ །ཤེར་ཕྱིན་བསྡུས་པ་བརྒྱད་སྟོང་པ་སྡེ་ཚན་རྒྱས་པ་བམ་པོ་ཉེར་བཞི་པས་རྫོགས་པ། རྒྱ་གར་གྱི་མཁན་པོ་ཤཱཀྱ་སེ་ན་དང༌། ཛྙཱ་ན་སིདྡྷི་དང༌། ལོ་ཙཱ་བ་དྷརྨ་ཤཱི་ལས་བསྒྱུར་བའོ། །སླར་རྒྱ་གར་གྱི་མཁན་པོ་སུ་བྷཱ་ཥི་ཏ་དང༌། ལོ་ཙཱ་བ་རིན་ཆེན་བཟང་པོའི་འགྲེལ་པ་དང་བསྟུན་ཏེ་བཅོས་པ། སླར་ཡང་པཎྜི་ཏ་དཱི་པཾ་ཀ་ར་ཤྲཱི་ཛྙཱ་ན་དང༌། ལོ་ཆེན་རིན་ཆེན་བཟང་པོས་ཡུལ་དབུས་ཀྱི་རྒྱ་དཔེ་དང་བསྟུན་ནས་བཅོས་ཤིང༌། སླད་མར་ཡང་པཎ་ཆེན་ཨ་ཏི་ཤ་ཉིད་དང༌། འབྲོམ་རྒྱལ་བའི་འབྱུང་གནས་ཀྱིས་གཏན་ལ་ཕབ་ཅིང༌། ཡང་འབྲོམ་སྟོན་གྱིས་རྭ་སྒྲེང་དུ་ཡང་རྒྱ་དཔེ་གསུམ་དང་བསྟུན་ནས་གཏན་ལ་ཕབ་པ་བཞུགས་སོ།། །། ༈ །ཤེར་ཕྱིན་འབྲིང་པོ་ལས་ཅུང་ཟད་བསྡུས་པ་ཁྲི་བརྒྱད་སྟོང་པ་དང་ཤེས་རབ་ཁྲི་པ་བསྡོམས་པར་གླེགས་བམ་བཞི་བཞུགས་པ་ལས། ༼ཀ༽ དུམ་པར། ཁྲི་བརྒྱད་སྟོང་པའི་བམ་པོ་དང་པོ་ནས་ཉེར་གཉིས་པ་ཡན་བཞུགས། ༼ཁ༽ དུམ་པར། ཁྲི་བརྒྱད་སྟོང་པ་བམ་པོ་ཉེར་གསུམ་པ་ནས་བམ་པོ་ཞེ་བཞི་པ་ཡན་ཆད་བཞུགས། ༼ག༽ དུམ་པར། ཁྲི་བརྒྱད་སྟོང་པ་བམ་པོ་ཞེ་ལྔ་པ་ནས་དྲུག་ཅུ་པའི་བར་གྱིས་རྫོགས་པ་ལ་འགྱུར་བྱང་མ་ཐེབས་པས་བཙལ། དེའི་མཇུག་ཏུ་ཤེར་ཕྱིན་བསྡུས་པ་ཁྲི་བརྒྱད་སྟོང་པ་ལས་ཅུང་བསྡུས་པ་ཤེས་རབ་ཁྲི་པར་གྲགས་པའི་བམ་པོ་དང་པོ་ནས་བརྒྱད་པའི་བར་བཞུགས།

༼ང༽ དུམ་པར། ཤེས་རབ་ཁྲི་པའི་བམ་པོ་དགུ་པ་ནས་སུམ་ཅུ་རྩ་བཞི་པའི་བར་གྱིས་ཚང་བ། རྒྱ་གར་གྱི་མཁན་པོ་ཛི་ན་མི་ཏྲ་དང༌། པྲཛྙཱ་ཝརྨ་དང༌། ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པའོ།། །། ༈ །༼ཀ༽ དུམ་པར། ཤེར་ཕྱིན་སྣ་ཚོགས་པའི་སྐོར་བཞུགས་པ་ལ། འཕགས་པ་སྡུད་པ། རྒྱ་གར་གྱི་མཁན་པོ་བིདྱཱ་ཀ་ར་སིངྷ་དང༌། ལོ་ཙཱ་བ་དཔལ་བརྩེགས་ཀྱི་འགྱུར། འཕགས་པ་རབ་རྩལ་རྣམ་པར་གནོན་པས་ཞུས་པ། ཤེར་ཕྱིན་བསྟན་པ་བམ་པོ་དྲུག་པ། རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཛི་ན་མི་ཏྲ་དང༌། ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་ཀྱང་བཅོས་ལ། ཤེར་ཕྱིན་བདུན་བརྒྱ་པ་བམ་པོ་གཉིས་པ་སྐད་གསར་བཅད་ཀྱིས་བཅོས་པ། ཤེར་ཕྱིན་ལྔ་བརྒྱ་པ་སྐད་གསར་བཅད་ཀྱིས་བཅོས་པ། རྡོ་རྗེ་གཅོད་པ་ཤེར་ཕྱིན་ལྔ་བཅུ་པ། ཤེར་ཕྱིན་ཉི་མའི་སྙིང་པོ། ཤེར་ཕྱིན་ཟླ་བའི་སྙིང་པོ། ཤེར་ཕྱིན་ཀུན་ཏུ་བཟང་པོ། ཤེར་ཕྱིན་ལག་ན་རྡོ་རྗེ། ཤེར་ཕྱིན་རྡོ་རྗེ་རྒྱལ་མཚན་རྣམས་ཏེ་ཤེར་ཕྱིན་གྱི་ཚན་པ་བཅུ་གཉིས། མདོ་ཕྱིས་འགྱུར་བ་མདོ་མང་དུ་མ་ཆུད་པ་ཆོས་ཀྱི་འཁོར་ལོ་རབ་ཏུ་བསྐོར་བའི་མདོ། སྐྱེས་རབས་ཀྱི་གླེང་གཞི། ལྕང་ལོ་ཅན་གྱི་ཕོ་བྲང་གི་མདོ། འདུས་པ་ཆེན་པོའི་མདོ། བྱམས་པའི་མདོ། བྱམས་པ་སྒོམ་པའི་མདོ། བསླབ་པ་ལྔའི་ཕན་ཡོན་གྱི་མདོ། རིའི་ཀུན་དགའ་བོའི་མདོ། ཀླུའི་རྒྱལ་པོ་དགའ་བོ་དང་ཉེ་དགའ་བརྟུལ་བའི་མདོ། འོད་སྲུང་ཆེན་པོའི་མདོ། ཉི་མའི་མདོ། ཟླ་བའི་མདོ། བཀྲ་ཤིས་ཆེན་པོའི་མདོ་རྣམས་ཏེ། དེ་ལྟར་མདོ་ཕྲན་བཅུ་གསུམ་པོ། པཎྜི་ཏ་ཨ་ནནྟ་ཤྲཱི་དང༌། ལོ་ཙཱ་བ་ཉི་མ་རྒྱལ་མཚན་གྱིས་བསྒྱུར་བའོ།། །། ༈ །བཀའ་ཐ་མའི་ཆོས་ཀྱི་རྣམ་གྲངས་ལ། སྙན་གོང་རྒྱན། པདྨའི་སྤྱན། སངས་རྒྱས་རྨ་ག་ཆད། ཤིན་ཏུ་རྒྱས་པའི་སྡེ་སྣོད་སོགས་མཚན་གྱི་རྣམ་གྲངས་མང་ཞིང་རྨ་ག་ཆད་ནི་བརྡ་རྙིང་སྟེ་ཡང་དག་པའི་དོན་ཡིན་ལ། དེས་ན་ཤིན་ཏུ་རྒྱས་པ་ཆེན་པོའི་མདོ་སངས་རྒྱས་ཕལ་པོ་ཆེ་ལས།

༼ཀ༽ དུམ་པར། ཕལ་པོ་ཆེ་བམ་པོ་དང་པོ་ནས་སུམ་ཅུ་པའི་བར་བཞུགས། ༼ཁ༽ དུམ་པར། ཕལ་པོ་ཆེ་བམ་པོ་སོ་གཅིག་པ་ནས་དྲུག་ཅུ་རྩ་གཅིག་པ་ཡན་བཞུགས། ༼ག༽ དུམ་པར། ཕལ་པོ་ཆེ་བམ་པོ་དྲུག་ཅུ་རྩ་གཉིས་པ་ནས་དགུ་བཅུ་རྩ་གཅིག་པའི་བར་བཞུགས། ༼ང༽ དུམ་པར། ཕལ་པོ་ཆེ་བམ་པོ་དགུ་བཅུ་རྩ་གཉིས་པ་ནས་བརྒྱ་དང་བཅོ་བརྒྱད་པའི་བར་རྫོགས་པར་བཞུགས་པ། རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ལོ་ཙཱ་བ་བནྡེ་བཻ་རོ་ཙ་ན་རཀྵི་ཏས་བསྒྱུར་ཞུས་གཏན་ལ་ཕབ་སྟེ། འདི་ལ་ཆོས་ཀྱི་རྣམ་གྲངས་ནི་དེ་བཞིན་གཤེགས་པ་ཕལ་པོ་ཆེའི་ལེའུ་ལ་བམ་པོ་བཅུ་བཞི། རྡོ་རྗེ་རྒྱལ་མཚན་གྱི་བསྔོ་བ་ལ་བམ་པོ་བཅུ་གསུམ། ས་བཅུ་བསྟན་པ་ལ་བམ་པོ་བརྒྱད། ཀུན་ཏུ་བཟང་པོའི་སྤྱོད་པ་བསྟན་པ་ལ་བམ་པོ་བཅུ་དྲུག །དེ་བཞིན་གཤེགས་པ་སྐྱེ་བ་འབྱུང་བ་བསྟན་པ་ལ་བམ་པོ་ལྔ། འཇིག་རྟེན་ལས་འདའ་བའི་ལེའུ་ལ་བམ་པོ་བཅུ་གཅིག ༑སྡོང་པོ་བཀོད་པ་ལ་བམ་པོ་སུམ་ཅུ་ཞེས་ཤོ་ལོ་ཀ་སུམ་བརྒྱ་རེ་ལ་བམ་པོར་མཛད་པའི་དབང་གིས་ཏེ་དཀར་ཆག་རྙིང་པ་ཁུངས་ཐུབ་རྣམས་ལས་གསུངས་སོ།། །། ༈ །འཕགས་པ་དཀོན་མཆོག་བརྩེགས་པ་ཆེན་པོའི་ཆོས་ཀྱི་རྣམ་གྲངས་ལེའུ་སྟོང་ཕྲག་བརྒྱད་པ་ལས་ལེའུ་བཞི་བཅུ་རྩ་དགུ་བོད་དུ་འགྱུར་བ་ལ་གླེགས་བམ་དྲུག་བཞུགས་པ་ལས། ༼ཀ༽ དུམ་པར། ལེའུ་དང་པོ་དཀོན་མཆོག་བརྩེགས་པ་སྡོམ་པ་གསུམ་བསྟན་པ་བམ་པོ་གསུམ་པ། རྒྱ་གར་གྱི་མཁན་པོ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་ཅིང་སྐད་གསར་བཅད་ཀྱིས་ཀྱང་བཅོས་སོ། །ལེའུ་གཉིས་པ་སྒོ་མཐའ་ཡས་པ་རྣམ་པར་སྤྱོད་པ་བམ་པོ་བཞི་པ། པཎྜི་ཏ་སུ་རེནྡྲ་བོ་དྷི་དང་ལོ་ཙཱ་བ་བནྡེ་དཔལ་བརྩེགས་རཀྵི་ཏས་བསྒྱུར་ཞུས་གཏན་ལ་ཕབ་པ། ལེའུ་གསུམ་པ་དེ་བཞིན་གཤེགས་པའི་གསང་བ་བསམ་གྱིས་མི་ཁྱབ་པ་བསྟན་པ་བམ་པོ་བཅུ་པ། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། མུ་ནི་ཝརྨ་དང༌།

ལོ་ཙཱ་བ་ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། ལེའུ་བཞི་པ་འཕགས་པ་རྨི་ལམ་བསྟན་པའི་མདོ་བམ་པོ་གསུམ་པ་འགྱུར་བྱང་མ་བྱུང༌། ལེའུ་ལྔ་པ་འོད་དཔག་མེད་ཀྱི་ཞིང་བཀོད་པ་བམ་པོ་གསུམ་པ། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་ཅིང་སྐད་གསར་བཅད་ཀྱིས་བཅོས་པ་རྣམས་བཞུགས། ༼ཁ༽ དུམ་པར། དཀོན་མཆོག་གི་ལེའུ་དྲུག་པ་དེ་བཞིན་གཤེགས་པ་མི་འཁྲུགས་པའི་ཞིང་བཀོད་པ་བམ་པོ་ལྔ་པ། པཎྜི་ཏ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། ལེའུ་བདུན་པ་འཕགས་པ་གོ་ཆའི་བཀོད་པ་བསྟན་པ་བམ་པོ་དྲུག་པ་འགྱུར་བྱང་མ་བྱུང༌། ལེའུ་བརྒྱད་པ་འཕགས་པ་ཆོས་ཀྱི་དབྱིངས་ཀྱི་རང་བཞིན་དབྱེར་མེད་པར་བསྟན་པ་བམ་པོ་གཉིས་པ། པཎྜི་ཏ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། ལེའུ་དགུ་པ་འཕགས་པ་ཆོས་བཅུ་པ་བམ་པོ་སོ་གཉིས་པ་ལོ་པཎ་སྔ་མ་དེ་དག་གིས་བསྒྱུར་བ། ལེའུ་བཅུ་པ་འཕགས་པ་ཀུན་ནས་སྒོའི་ལེའུ་བམ་པོ་གཅིག་ཁོ་ན་ལོ་པཎ་སྔ་མ་དེ་དག་གིས་བསྒྱུར་ཞུས་གཏན་ལ་ཕབ་པ༑ ལེའུ་བཅུ་གཅིག་པ་འཕགས་པ་འོད་ཟེར་ཀུན་ནས་བཀྱེ་བ་བསྟན་པ་བམ་པོ་ལྔ་པ་འགྱུར་བྱང་མེད་པ། ལེའུ་བཅུ་གཉིས་པ་བྱང་ཆུབ་སེམས་དཔའི་སྡེ་སྣོད་བསྟན་པའི་བམ་པོ་དང་པོ་ནས་གསུམ་ཡན་བཞུགས། ༼ག༽ དུམ་པར། དཀོན་བརྩེགས་ལས་བྱང་ཆུབ་སེམས་དཔའི་སྡེ་སྣོད་ཀྱི་བམ་པོ་བཞི་པ་ནས་ཉི་ཤུ་པའི་བར་གྱིས་རྫོགས་པ། པཎྜི་ཏ་སུ་རེནྡྲ་དང༌། ཤཱི་ལེནྡྲ་དང༌༑ དྷརྨ་ཏཱ་ཤཱི་ལས་བསྒྱུར་ཞུས་གཏན་ལ་ཕབ་ཅིང་སྐད་གསར་བཅད་ཀྱིས་བཅོས་པར་ལེའུ་བཅུ་གསུམ་པ་དགའ་བོ་མངལ་གནས་བམ་པོ་གསུམ་པ་འགྱུར་བྱང་མེད་པ། ལེའུ་བཅུ་བཞི་པ་འཕགས་པ་དགའ་བོ་མངལ་དུ་འཇུག་པ་བསྟན་པའི་མདོ་བམ་པོ་གཅིག་པ་འགྱུར་བྱང་མེད་པ། ལེའུ་བཅོ་ལྔ་པ་ལ་འཇམ་དཔལ་ཞིང་གི་བཀོད་པ་བམ་པོ་བཞི་པ།

པཎྜི་ཏ་ཤཱི་ལེནྡྲ་བོ་དྷི་དང༌། ཛི་ན་མི་ཏྲ། ལོ་ཙཱ་བ་ཛྙཱ་ན་དེ་བས་བསྒྱུར་ཞུས་གཏན་ལ་ཕབ་ཅིང་སྐད་གསར་བཅད་ཀྱིས་བཅོས་པ་རྣམས་བཞུགས། ༼ང༽ དུམ་པར། དཀོན་བརྩེགས་ཀྱི་ལེའུ་བཅུ་དྲུག་པ་ཡབ་སྲས་མཇལ་བའི་མདོ་བམ་པོ་བཅོ་ལྔ་པ། པཎྜི་ཏ་ཤཱི་ལེནྡྲ་བོ་དྷི་དང༌། ཛི་ན་མི་ཏྲ་དང༌། དཱ་ན་ཤཱི་ལ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ནས་ཞུས་ཤིང་གཏན་ལ་ཕབ་པ། ལེའུ་བཅུ་བདུན་པ་གང་པོས་ཞུས་པ། བམ་པོ་དྲུག་པ་འགྱུར་བྱང་མ་བྱུང༌། ལེའུ་བཅོ་བརྒྱད་པ་ཡུལ་འཁོར་སྐྱོང་གིས་ཞུས་པ་བམ་པོ་གསུམ་པ། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། མུ་ནི་ཝརྨ་དང༌། ལོ་ཆེན་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། ལེའུ་བཅུ་དགུ་པ་ཁྱིམ་བདག་དྲག་ཤུལ་ཅན་གྱིས་ཞུས་པ་བམ་པོ་གསུམ་པ། པཎྜི་ཏ་སུ་རེནྡྲ་བོ་དྷི་དང༌། ལོ་ཙཱ་བ་ཡེ་ཤེས་སྡེས་བསྒྱུར་བ་རྣམས་བཞུགས།་་་་་་་༼ཅ༽ དུམ་པར། དཀོན་བརྩེགས་ཀྱི་ལེའུ་ཉི་ཤུ་པ་འཕགས་པ་གློག་ཐོབ་ཀྱིས་ཞུས་པ། བམ་པོ་གཉིས་པ་འགྱུར་བྱང་མེད་པ། ལེའུ་ཉེར་གཅིག་པ་སྒྱུ་མ་མཁན་བཟང་པོ་ལུང་བསྟན་པ་བམ་པོ་གཅིག་པ། པཎྜི་ཏ་ཛི་ན་མི་ཏྲ་དང༌། པྲཛྙཱ་ཝརྨ་དང༌། ལོ་ཆེན་ཡེ་ཤེས་སྡེས་བསྒྱུར་བ། ལེའུ་ཉེར་གཉིས་པ་ཆོ་འཕྲུལ་ཆེན་པོ་བསྟན་པ། ལྷའི་བུ་དེད་དཔོན་གྱིས་ཞུས་པ་བམ་པོ་གསུམ་པ། ལོ་པཎ་སྔ་མ་རྣམས་ཀྱིས་བསྒྱུར་བ། ལེའུ་ཉེར་གསུམ་པ་བྱམས་པ་སེངྒེ་སྒྲའི་མདོ་བམ་པོ་བཞི་པ། ལོ་པཎ་སྔ་མ་དེ་དག་གིས་བསྒྱུར་བ། ལེའུ་ཉེར་བཞི་པ་འཕགས་པ་འདུལ་བ་རྣམ་པར་གཏན་ལ་དབབ་པ་འཕགས་པ་ཉེ་བར་འཁོར་གྱིས་ཞུས་པ། བམ་པོ་གཉིས་པ། ལོ་པཎ་སྔ་མ་ཁོ་ནའི་འགྱུར་བྱང༌། ལེའུ་ཉེར་ལྔ་པ་འཕགས་པ་ལྷག་པའི་བསམ་པ་བསྐུལ་བ་བམ་པོ་གཉིས་པ། ལོ་པཎ་གོང་དང་འདྲ་བ། ལེའུ་ཉེར་དྲུག་པ་འཕགས་པ་ལག་བཟང་གིས་ཞུས་པ་བམ་པོ་གཉིས་པ། པཎྜི་ཏ་དཱ་ན་ཤཱི་ལ་དང༌། མུ་ནི་ཝརྨ་དང༌། ལོ་ཆེན་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། ལེའུ་ཉེར་བདུན་པ་འཕགས་པ་དེས་པས་ཞུས་པ་བམ་པོ་གཅིག་པ།

པཎྜི་ཏ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ལོ་ཙཱ་བ་ཆེན་པོ་ཡེ་ཤེས་སྡེས་བསྒྱུར་བ། ལེའུ་ཉེར་བརྒྱད་པ་ཁྱིམ་བདག་དཔལ་བྱིན་གྱིས་ཞུས་པ་བམ་པོ་གཅིག་པ། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་གཏན་ལ་ཕབ་པ། ལེའུ་ཉེར་དགུ་པ་བད་སའི་རྒྱལ་པོ་འཆར་བྱེད་ཀྱིས་ཞུས་པ་བམ་པོ་གཅིག་པ། ལག་བཟང་གིས་ཞུས་པའི་མདོ་དང་འགྱུར་འདྲ། ལེའུ་སུམ་ཅུ་པ་བུ་མོ་བློ་གྲོས་བཟང་མོས་ཞུས་པ་བམ་པོ་ཕྱེད་པ། དེས་པས་ཞུས་པ་དང་འགྱུར་བྱང་འདྲ། ལེའུ་སོ་གཅིག་པ་འཕགས་པ་གངྒཱའི་མཆོག་གིས་ཞུས་པ་དང༌། ཤོ་ལོ་ཀ་བརྒྱད་ཅུ་པ་འགྱུར་བྱང་དཔལ་བྱིན་གྱིས་ཞུས་པ་དང་འདྲ་བ། སླར་སྐད་གསར་བཅད་ཀྱིས་བཅོས་པ། ལེའུ་སོ་གཉིས་པ་འཕགས་པ་མྱ་ངན་མེད་བྱིན་ལུང་བསྟན་པ་བམ་པོ་གཅིག་པ། དེས་པས་ཞུས་པ་དང་འགྱུར་བྱང་འདྲ། ལེའུ་སོ་གསུམ་པ་འཕགས་པ་དྲི་མ་མེད་ཀྱི་བྱིན་པ་ལུང་བསྟན་པ་བམ་པོ་གཉིས་པ། འགྱུར་བྱང་དེས་པས་ཞུས་པ་དང་འདྲ། ལེའུ་སོ་བཞི་པ་འཕགས་པ་ཡོན་ཏན་རིན་པོ་ཆེའི་མེ་ཏོག་ཀུན་ཏུ་རྒྱས་པས་ཞུས་པ་བམ་པོ་ཕྱེད་པ། འགྱུར་བྱང་སྒྱུ་མ་མཁན་བཟང་པོ་ལུང་བསྟན་པ་དང་འདྲ། ལེའུ་སོ་ལྔ་པ་སངས་རྒྱས་ཀྱི་ཡུལ་བསམ་གྱིས་མི་ཁྱབ་པ་བསྟན་པ་བམ་པོ་གཉིས་པ། ཡུལ་འཁོར་སྐྱོང་གིས་ཞུས་པ་དང་འདྲ་བ། སླར་སྐད་གསར་བཅད་ཀྱིས་བཅོས་པ། ལེའུ་སོ་དྲུག་པ་ལྷའི་བུ་བློ་གྲོས་རབ་གནས་ཀྱིས་ཞུས་པ་བམ་པོ་གཉིས་པ་ཡན་ཆད་བཞུགས། ༼ཆ༽ དུམ་པར། དཀོན་བརྩེགས་ཀྱི་ལེའུ་སོ་དྲུག་པ་ལྷའི་བུ་བློ་གྲོས་རབ་གནས་ཀྱིས་ཞུས་པའི་བམ་པོ་གསུམ་པ་ནས་བཞི་པ་ཡན་ཆད་རྫོགས་པ། ལོ་ཙཱ་བ་ཅོག་རོ་ཀླུའི་རྒྱལ་མཚན་གྱིས་བསྒྱུར་བ། ལེའུ་སོ་བདུན་པ་འཕགས་པ་སེངྒེས་ཞུས་པ་ཤོ་ལོ་ཀ་དྲུག་ཅུ་པ། པཎྜི་ཏ་ཚུལ་ཁྲིམས་སྦྱིན་པ་དང༌། ཐུབ་པ་གོ་ཆ་དང༌། ལོ་ཙཱ་བ་པྲཛྙཱ་སེ་ནས་བསྒྱུར་ཅིང་སྐད་གསར་བཅད་ཀྱིས་བཅོས་པ།

ལེའུ་སོ་བརྒྱད་པ་གསང་ཆེན་ཐབས་ལ་མཁས་པ་བམ་པོ་བཞི་པ། པཎྜི་ཏ་དཱ་ན་ཤཱི་ལ་དང༌། ཀརྨ་ཝརྨ་དང༌། ལོ་ཆེན་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ་སྐད་གསར་བཅད་ཀྱིས་བཅོས་པ། ལེའུ་སོ་དགུ་པ་ཚོང་དཔོན་བཟང་སྐྱོང་གིས་ཞུས་པ་བམ་པོ་གཉིས་པ། འགྱུར་བྱང་དེས་པས་ཞུས་པ་དང་འདྲ། ལེའུ་བཞི་བཅུ་པ་བུ་མོ་རྣམ་དག་དང་བས་ཞུས་པ་བམ་པོ་གཅིག་པ། འགྱུར་བྱང་མ་བྱུང༌། ལེའུ་ཞེ་གཅིག་པ་འཕགས་པ་བྱམས་པས་ཞུས་པ་ལུང་བསྟན་པ་བམ་པོ་གཅིག་པ། འགྱུར་བྱང་དེས་པས་ཞུས་པ་དང་འདྲ༑ ལེའུ་ཞེ་གཉིས་པ་བྱམས་པས་ཞུས་པ་ཆོས་བརྒྱད་བམ་པོ་ཕྱེད་པ། འགྱུར་བྱང་ལག་བཟང་གིས་ཞུས་པ་དང་འདྲ། སྐད་གསར་བཅད་ཀྱིས་བཅོས་པ། ལེའུ་ཞེ་གསུམ་པ་འཕགས་པ་འོད་སྲུང་གིས་ཞུས་པ་ལུང་བསྟན་པ་བམ་པོ་གསུམ་པ། པཎྜི་ཏ་ཚུལ་ཁྲིམས་དབང་པོ་བྱང་ཆུབ་དང༌། རྒྱལ་བའི་བཤེས་གཉེན་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། ལེའུ་ཞེ་བཞི་པ་འཕགས་པ་རིན་པོ་ཆེའི་ཕུང་པོ་ལུང་བསྟན་པ་བམ་པོ་གཉིས་པ། པཎྜི་ཏ་ལྷ་དབང་བྱང་ཆུབ་དང༌། ལོ་ཙཱ་བ་པྲཛྙཱ་སེ་ནས་བསྒྱུར་ཞུས་གཏན་ལ་ཕབ་པ། ལེའུ་ཞེ་ལྔ་པ་འཕགས་པ་བློ་གྲོས་མི་ཟད་པས་ཞུས་པ་བམ་པོ་གཅིག་པ། པཎྜི་ཏའི་འགྱུར་བྱང་རིན་པོ་ཆེའི་ཕུང་པོ་ལུང་བསྟན་པ་དང་འདྲ། ལེའུ་ཞེ་དྲུག་པ་ཤེར་ཕྱིན་བདུན་བརྒྱ་པ་བམ་པོ་གཉིས་པ། འགྱུར་བྱང་བློ་གྲོས་མི་ཟད་པས་ཞུས་པ་དང་འདྲ། ལེའུ་ཞེ་བདུན་པ་འཕགས་པ་གཙུག་ན་རིན་པོ་ཆེས་ཞུས་པ་བམ་པོ་གསུམ་པ། པཎྜི་ཏ་ཀ་མ་ལ་ཤཱི་ལ་དང༌། ལོ་ཙཱ་བ་དྷརྨ་ཏཱ་ཤཱི་ལས་བསྒྱུར་ཅིང་སྐད་གསར་བཅད་ཀྱིས་བཅོས་པ། ལེའུ་ཞེ་བརྒྱད་པ་འཕགས་པ་དཔལ་ཕྲེང་སེངྒེའི་སྒྲས་བསྟན་པ་བམ་པོ་གཉིས་པ། པཎྜི་ཏ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ལོ་ཙཱ་བ་ཡེ་ཤེས་སྡེས་བསྒྱུར་བཅོས་མཛད་པ། ལེའུ་ཞེ་དགུ་པ་འཕགས་པ་དྲང་སྲོང་རྒྱས་པས་ཞུས་པ་བམ་པོ་གཉིས་པ། རྒྱ་གར་གྱི་མཁན་པོ་ཛི་ན་མི་ཏྲ་དང༌།

དཱ་ན་ཤཱི་ལ་དང༌། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་ཅིང་སྐད་གསར་བཅད་ཀྱིས་བཅོས་པ་རྣམས་བཞུགས་སོ།། །། ༈ །བཀའ་འཁོར་ལོ་གསུམ་པའི་ཆོས་ཀྱི་རྣམ་གྲངས་འདྲེས་ཅན་དུ་བཞུགས་པར་མདོ་མང་ཞེས་བརྗོད་པ་ལ་གླེགས་བམ་སོ་གཉིས་བཞུགས་པ་ལས། ༼ཀ༽ དུམ་པར། འཕགས་པ་བསྐལ་པ་བཟང་པོ་ཞེས་བྱ་བ་ཐེག་པ་ཆེན་པོའི་མདོ་བམ་པོ་ཉེར་དྲུག་པ། པཎྜི་ཏ་བིདྱཱ་ཀ་ར་སིངྷ་དང༌། ལོ་ཙཱ་བ་དཔལ་དབྱངས་ཀྱིས་བསྒྱུར་བ། མཁན་པོ་དཔལ་བརྩེགས་ཀྱིས་ཞུས་ཤིང་གཏན་ལ་ཕབ་པ་བཞུགས། ༼ཁ༽ དུམ་པར། འཕགས་པ་རྒྱ་ཆེར་རོལ་པ་ཞེས་བྱ་བ་ཐེག་པ་ཆེན་པོའི་མདོ་བམ་པོ་བཅོ་བརྒྱད་པ། པཎྜི་ཏ་ཛི་ན་མི་ཏྲ་དང༌། དཱ་ན་ཤཱི་ལ་དང༌། མུ་ནི་ཝརྨ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་འཇམ་དཔལ་རྣམ་པར་རོལ་བ་ཐེག་པ་ཆེན་པོའི་མདོ་བམ་པོ་གཉིས་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། འཕགས་པ་འཇམ་དཔལ་རྣམ་པར་འཕྲུལ་པ་ཐེག་པ་ཆེན་པོའི་མདོ་བམ་པོ་གཅིག་པ། ཤཱི་ལེནྡྲ་བོ་དྷི་དང༌། ཛི་ན་མི་ཏྲ་དང༌། ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ། སེམས་ཅན་ཐམས་ཅད་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཐེག་ཆེན་གྱི་མདོ་བམ་པོ་གཉིས་པ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་ཞུས་པར། སླར་ཡང་ཀླུའི་རྒྱལ་མཚན་གྱིས་གཏན་ལ་ཕབ་པ་རྣམས་ཏེ་མདོ་ཚན་བཞི་བཞུགས། ༼ག༽ དུམ་པར། འཕགས་པ་བཅོམ་ལྡན་འདས་ཀྱི་ཡེ་ཤེས་རྒྱས་པའི་མདོ་སྡེ་རིན་པོ་ཆེ་མཐར་ཕྱིན་པ་ཐེག་ཆེན་གྱི་མདོ་བམ་པོ་ཉེར་ལྔ་པ། པཎྜི་ཏ་པྲཛྙཱ་ཝརྨ་དང༌། ལོ་ཙཱ་བ་ཡེ་ཤེས་སྙིང་པོས་བསྒྱུར་ཅིང༌། སླད་ཀྱི་པཎྜི་ཏ་བི་ཤུདྡྷ་སིངྷ་དང༌། སརྦ་ཛྙཱ་དེ་བ་དང༌། ལོ་ཙཱ་བ་དཔལ་བརྩེགས་ཀྱིས་ཞུས་ཤིང་གཏན་ལ་ཕབ་པ།

འཕགས་པ་སངས་རྒྱས་ཐམས་ཅད་ཀྱི་སྤྱོད་ཡུལ་ལ་འཇུག་པ་ཡེ་ཤེས་སྣང་བའི་རྒྱན་ཐེག་ཆེན་གྱི་མདོ་བམ་པོ་གསུམ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ་སྟེ་མདོ་ཚན་གཉིས་བཞུགས། ༼ང༽ དུམ་པར། འཕགས་པ་དགེ་བ་ཡོངས་སུ་འཛིན་པ་ཐེག་ཆེན་གྱི་མདོ་བམ་པོ་བཅོ་བརྒྱད་པ། པྲཛྙཱ་ཝརྨ་དང༌། ལོ་ཙཱ་བ་འགོས་ཀྱིས་བསྒྱུར་ཅིང༌། སླད་ཀྱི་པཎྜི་ཏ་པྲཛྙཱ་ཝརྨ་དང༌། ཛྙཱ་ན་གརྦཧ་དང༌། ཡེ་ཤེས་སྡེས་ཞུས་ཏེ་གཏན་ལ་ཕབ་པ། འཕགས་པ་ཟུང་གི་མདོའི་ཆོས་ཀྱི་རྣམ་གྲངས་བམ་པོ་བཞི་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཅིང་ཞུས་པ། སྐད་གསར་བཅད་ཀྱིས་གཏན་ལ་ཕབ་པ། འཕགས་པ་ཁྱེའུ་སྣང་བ་བསམ་གྱིས་མི་ཁྱབ་པ་བསྟན་པ་ཞེས་བྱ་བའི་ཆོས་ཀྱི་རྣམ་གྲངས་ཤོ་ལོ་ཀ་ཉིས་བརྒྱ་བདུན་ཅུ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། འཕགས་པ་དེ་བཞིན་གཤེགས་པ་རྣམས་ཀྱི་སངས་རྒྱས་ཀྱི་ཞིང་གི་ཡོན་ཏན་བརྗོད་པའི་ཆོས་ཀྱི་རྣམ་གྲངས་འགྱུར་བྱང་མེད་པ། འཕགས་པ་དཀྱིལ་འཁོར་བརྒྱད་ཅེས་པ་ཐེག་ཆེན་གྱི་མདོ་ཤོ་ལོ་ཀ་དྲུག་ཅུ་པ། ཡེ་ཤེས་སྡེས་བསྒྱུར་བ་རྣམས་ཏེ་མདོ་ཚན་ལྔ་བཞུགས། ༼ཅ༽ དུམ་པར། འཕགས་པ་དགོངས་པ་ངེས་པར་འགྲེལ་པ་ཐེག་ཆེན་གྱི་མདོ་བམ་པོ་བཞི་པ། འགྱུར་བྱང་མེད་པ། འཕགས་པ་ལངྐར་གཤེགས་པ་ཐེག་ཆེན་གྱི་མདོ་བམ་པོ་དགུ་པ་རྒྱ་གར་ནས་བསྒྱུར་པ་དང༌། འཕགས་པ་ལངྐར་གཤེགས་པ་རིན་པོ་ཆེའི་མདོ་ལས། སངས་རྒྱས་ཐམས་ཅད་ཀྱི་གསུང་གི་སྙིང་པོ་བམ་པོ་བརྒྱད་པ། རྒྱ་ནག་གི་མཁན་པོ་ཝེན་ཧཱིས་མཛད་པའི་འགྲེལ་པ་དང་སྦྱར་བ་སྟེ་འགོས་ཆོས་འགྲུབ་ཀྱིས་བསྒྱུར་བ། འཕགས་པ་ག་ཡ་མགོ་རི་ཞེས་པ་ཐེག་ཆེན་གྱི་མདོ་ཤོ་ལོ་ཀ་བརྒྱད་ཅུ་རྩ་བརྒྱད་པ། པཎྜི་ཏ་སུ་རེནྡྲ་བོ་དྷི་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ་སྟེ་མདོ་ཚན་བཞི་བཞུགས། མདོ་ཕྱི་མ་ལ་སྐད་དོད་ག་ཡ་ཤཱིརྵ་ཞེས་པ་བོད་སྐད་ཀྱི་སྐབས་ག་ཡ་ལེགས་སྦྱར་སོར་བཞག་ལ་ཤཱིརྵ་མགོ་ཞེས་བསྒྱུར་བ་ལ་དེང་སང་གསུང་རབ་ལ་ལར་ག་ཡ་གོ་རི་ཞེས་འབྱུང་བ་མ་དག་གོ། །

༼ཆ༽ དུམ་པར། འཕགས་པ་རྒྱན་སྟུག་པོ་བཀོད་པ་ཐེག་ཆེན་གྱི་མདོ་བམ་པོ་བཞི་པ། འགྱུར་བྱང་མེད་པ། འཕགས་པ་སྙིང་རྗེ་ཆེན་པོ་པདྨ་དཀར་པོ་ཐེག་ཆེན་གྱི་མདོ་བམ་པོ་དྲུག་པ། ཛི་ན་མི་ཏྲ་དང༌། ཤཱི་ལེནྡྲ་བོ་དྷི་དང༌༑ བནྡེ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། འཕགས་པ་སྙིང་རྗེ་པདྨ་དཀར་པོ་ཐེག་ཆེན་གྱི་མདོ་བམ་པོ་བཅོ་ལྔ་པ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ལོ་ཙཱ་བ་ཡེ་ཤེས་སྡེ་ལ་སོགས་པས་བསྒྱུར་ཞུས་གཏན་ལ་ཕབ་པ་རྣམས་ཏེ་མདོ་ཚན་གསུམ་བཞུགས། ༼ཇ༽ དུམ་པར། དམ་ཆོས་པདྨ་དཀར་པོ་ཐེག་ཆེན་གྱི་མདོ་བམ་པོ་བཅུ་གསུམ་པ། པཎྜི་ཏ་སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ལོ་ཙཱ་བ་ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། འཕགས་པ་ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ་ཐེག་ཆེན་གྱི་མདོ། བདེ་བ་ཅན་གྱི་བཀོད་པ་ཐེག་ཆེན་གྱི་མདོ་ཤོ་ལོ་ཀ་སུམ་བརྒྱ་པ་གཉིས། བནྡེ་ཡེ་ཤེས་སྡེའི་འགྱུར། འཕགས་པ་ཟ་མ་ཏོག་བཀོད་པ་ཐེག་ཆེན་གྱི་མདོ་བམ་པོ་བཞི་པ། དཀོན་མཆོག་གི་ཟ་མ་ཏོག་བཀོད་པ་ཐེག་ཆེན་གྱི་མདོ་བམ་པོ་བཞི་པ་གཉིས། ལོ་ཙཱ་བ་རཏྣ་རཀྵི་ཏའི་འགྱུར། འཕགས་པ་རིན་པོ་ཆེའི་མཐའ་ཞེས་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་བཅུ་གཉིས་པ། པྲཛྙཱ་ཝརྨ་དང༌། ཡེ་ཤེས་སྡེ་ལ་སོགས་ཀྱིས་བསྒྱུར་ཞུས་གཏན་ལ་ཕབ་པ་སྟེ་མདོ་ཚན་བཞི་བཞུགས། ༼ཉ༽ དུམ་པར། འཕགས་པ་མྱ་ངན་ལས་འདས་པའི་མདོ་རྒྱ་ནག་འགྱུར་གྱི་བམ་པོ་ཉེར་བརྒྱད་པ་ཡན་བཞུགས། ༼ཏ༽ དུམ་པར། མྱང་འདས་རྒྱ་ནག་འགྱུར་གྱི་འཕྲོ་བམ་པོ་ཉེར་དགུ་ནས་ལྔ་བཅུ་རྩ་དྲུག་གི་བར་ཚང་བར་བཞུགས་པ། རྒྱ་ནག་གི་མཁན་པོ་ཝཾ་ཕམ་དང༌། དགེ་བའི་བློ་གྲོས་དང༌། རྒྱ་མཚོའི་སྡེས་བསྒྱུར་ཞུས་གཏན་ལ་ཕབ་པ། ༼ཐ༽ དུམ་པར། འཕགས་པ་མྱ་ངན་ལས་འདས་པ་ཆེན་པོ་ཐེག་ཆེན་གྱི་མདོ་ལེའུ་ཉི་ཁྲི་ལྔ་སྟོང་པ་ལས་ལྷ་དང་མི་ལ་སོགས་པས་ཞུས་པའི་བམ་པོ་བཅུ་གསུམ་པ། པཎྜི་ཏ་ཛི་ན་མི་ཏྲ་དང༌།

ཛྙཱ་ན་གརྦཧ་དང༌། ལྷའི་ཟླ་བའི་འགྱུར། འཕགས་པ་མྱ་ངན་ལས་འདས་པའི་མདོ་ཆུང་བ། ཀ་མ་ལ་གུཔྟ་དང༌། ལོ་ཆེན་རིན་བཟང་གིས་བསྒྱུར་བ། འཕགས་པ་འདའ་ཀ་ཡེ་ཤེས་ཐེག་ཆེན་གྱི་མདོ་ཤོ་ལོ་ཀ་བཅུ་པ། འགྱུར་བྱང་མེད་པ། སངས་རྒྱས་ཀྱི་མཛོད་ཀྱི་ཆོས་ཀྱི་ཡི་གེ་བམ་པོ་བཞི་པ། འགྱུར་བྱང་མེད་པ། འཕགས་པ་དཀོན་མཆོག་འབྱུང་གནས་ཐེག་ཆེན་གྱི་མདོ་བམ་པོ་བདུན་པ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། བནྡེ་ཡེ་ཤེས་སྡེས་སྐད་གསར་བཅད་ཀྱིས་བསྒྱུར་ཞུས་གཏན་ལ་ཕབ་པ། འཕགས་པ་ཐེག་པ་ཆེན་པོ་གསེར་གྱི་མདོ་དང༌། འཕགས་པ་གསེར་གྱི་བྱེ་མ་ལྟ་བུ་ཞེས་པ་ཐེག་ཆེན་གྱི་མདོ་གཉིས། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ་སྟེ་མདོ་ཚན་བདུན་བཞུགས། ༼ད༽ དུམ་པར། འཕགས་པ་ཏིང་ངེ་འཛིན་གྱི་རྒྱལ་པོ་ཐེག་པ་ཆེན་པོའི་མདོ་བམ་པོ་བཅོ་ལྔ་པ། ཤཱི་ལེནྡྲ་བོ་དྷི་དང༌། ལོ་ཙཱ་བ་དྷརྨ་ཤཱི་ལས་བསྒྱུར་ཞུས་སྐད་གསར་བཅས་ཀྱིས་གཏན་ལ་ཕབ་པ། ཆོས་ཉིད་རང་གི་ངོ་བོ་སྟོང་ཉིད་ལས་མི་གཡོ་བར་ཐ་དད་པར་ཐམས་ཅད་སྣང་བའི་མདོ་ཐེག་ཆེན་ཤོ་ལོ་ཀ་དགུ་བཅུ་པ། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ་དང༌། འཕགས་པ་རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་ཏིང་ངེ་འཛིན་ཐེག་ཆེན་གྱི་མདོ་བམ་པོ་གསུམ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་སྒྱུ་མ་ལྟ་བུའི་ཏིང་ངེ་འཛིན་ཐེག་ཆེན་གྱི་མདོ་བམ་པོ་ཕྱེད་གཉིས༑ སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་ཞུས་པ། འཕགས་པ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ཐེག་ཆེན་གྱི་མདོ་བམ་པོ་གཉིས་པ། འགྱུར་བྱང་མེད་པ༑ འཕགས་པ་དཔའ་བར་འགྲོ་བའི་ཏིང་ངེ་འཛིན་ཞེས་པ་ཐེག་ཆེན་གྱི་མདོ་བམ་པོ་ལྔ་པ། ཤཱཀྱ་པྲ་བྷ་དང༌། རཏྣ་རཀྵི་ཏས་བསྒྱུར་ཅིང་སྐད་གསར་བཅད་ཀྱིས་བཅོས་པ་རྣམས་ཏེ།

མདོ་ཚན་དྲུག་བཞུགས། ༼ན༽ དུམ་པར། ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་ཐེག་ཆེན་གྱི་མདོ་བམ་པོ་བདུན་པ། ལོ་པཎ་སྔ་མ་གཉིས་ཀྱི་འགྱུར་ལ་སྐད་གསར་བཅད་ཀྱིས་བཅོས་པ། བསོད་ནམས་ཐམས་ཅད་བསྡུས་པའི་ཏིང་ངེ་འཛིན་ཐེག་ཆེན་གྱི་མདོ་བམ་པོ་བཞི་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཤཱི་ལེནྡྲ་བོ་དྷི་དང༌། ཡེ་ཤེས་སྡེ་ལ་སོགས་པའི་འགྱུར། རྡོ་རྗེའི་ཏིང་ངེ་འཛིན་གྱི་ཆོས་ཀྱི་ཡི་གེ་ཐེག་ཆེན་བམ་པོ་གཉིས་པ། རྒྱ་ནག་འགྱུར། འཕགས་པ་ཁྱེའུ་བཞིའི་ཏིང་ངེ་འཛིན་ཐེག་ཆེན་གྱི་མདོ་བམ་པོ་གསུམ་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་ལ་སོགས་པས་བསྒྱུར་ཞུས་གཏན་ལ་ཕབ་པ། འཕགས་པ་ཏིང་ངེ་འཛིན་གྱི་རྒྱལ་པོ་མཆོག་དམ་པ་བམ་པོ་གཅིག་པ། འགྱུར་བྱང་མེད་པ། འཕགས་པ་འདུས་པ་ཆེན་པོ་རིན་པོ་ཆེ་ཏོག་གི་གཟུངས་ཐེག་ཆེན་གྱི་མདོ་བམ་པོ་བརྒྱད་པ། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་རྡོ་རྗེ་སྙིང་པོའི་གཟུངས་ཐེག་ཆེན་གྱི་མདོ་བམ་པོ་གཅིག་པ། ལོ་པཎ་སྔ་མ་གཉིས་ཀྱིས་བསྒྱུར་བ། འཕགས་པ་སྒོ་མཐའ་ཡས་པ་སྒྲུབ་པ་ཞེས་བྱ་བ་ཤོ་ལོ་ཀ་ཉིས་བརྒྱ་དྲུག་ཅུ་པ། འགྱུར་བྱང་མེད་པ། འཕགས་པ་སྒོ་དྲུག་པ་ཞེས་བྱ་བའི་གཟུངས་ཤོ་ལོ་ཀ་བཅོ་བརྒྱད་པ། འགྱུར་བྱང་མེད་པ་རྣམས་ཏེ་མདོ་ཚན་དགུ་བཞུགས། ༼པ༽ དུམ་པར། འཕགས་པ་རྣམ་པར་མི་རྟོག་པའི་གཟུངས་ཤོ་ལོ་ཀ་ཉེར་གཅིག་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། སྐ་བ་དཔལ་བརྩེགས་ཀྱིས་བསྒྱུར་བ། ཚིགས་སུ་བཅད་པ་གཉིས་པའི་གཟུངས་ཐེག་པ་ཆེན་པོ་ལ་དད་པ་རབ་ཏུ་སྒོམ་པ་ཐེག་ཆེན་གྱི་མདོ་བམ་པོ་གཉིས་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེ་ལ་སོགས་ཀྱིས་བསྒྱུར་ཞུས་གཏན་ལ་ཕབ་པ། འཕགས་པ་བྱང་ཆུབ་སེམས་དཔའི་སྤྱོད་ཡུལ་ཐབས་ཀྱི་ཡུལ་ལ་རྣམ་པར་འཕྲུལ་བ་བསྟན་པ་ཐེག་ཆེན་གྱི་མདོ་ལེའུ་བཅུ་པ། པྲཛྙཱ་ཝརྨ་དང༌།

ཡེ་ཤེས་སྡེ་ལ་སོགས་ཀྱིས་བསྒྱུར་བ། འཕགས་པ་དེ་བཞིན་གཤེགས་པའི་སྙིང་རྗེ་ཆེན་པོ་ངེས་པར་བསྟན་པ་ཐེག་ཆེན་གྱི་མདོ། གཟུངས་ཀྱི་དབང་ཕྱུག་རྒྱལ་པོས་ཞུས་པ་བམ་པོ་བདུན་པ། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་ནམ་མཁའི་མཛོད་ཀྱིས་ཞུས་པ་ཐེག་ཆེན་གྱི་མདོ་བམ་པོ་བརྒྱད་པ། བི་ཛ་ཡ་ཤཱི་ལ་དང༌། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཏེ་སྐད་གསར་བཅད་ཀྱིས་བཅོས་པ༑ འཕགས་པ་བྱམས་པས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བདུན་ཅུ་པ་འགྱུར་བྱང་མེད་པ། འཕགས་པ་སྤྱན་རས་གཟིགས་དབང་ཕྱུག་གིས་ཞུས་པ་ཆོས་བདུན་པ་ཐེག་ཆེན་གྱི་མདོ། དཱི་པཾ་ཀ་ར་ཤྲཱི་ཛྙཱ་ན་དང༌། དགེ་བའི་བློ་གྲོས་ཀྱི་འགྱུར། འཕགས་པ་སྤོབས་པའི་བློ་གྲོས་ཀྱིས་ཞུས་པ་ཐེག་ཆེན་གྱི་མདོ་བམ་པོ་གཅིག་པ། པྲཛྙཱ་ཝརྨ་དང༌། ཡེ་ཤེས་སྡེའི་འགྱུར་ཏེ་མདོ་ཚན་དགུ་བཞུགས། ༼ཕ༽ དུམ་པར། འཕགས་པ་བློ་གྲོས་རྒྱ་མཚོས་ཞུས་པ་ཐེག་ཆེན་གྱི་མདོ་བམ་པོ་བཅུ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། བུདྡྷ་པྲ་བྷ་དང༌། ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་ཀླུའི་རྒྱལ་པོ་རྒྱ་མཚོས་ཞུས་པ་ཐེག་ཆེན་གྱི་མདོ་བམ་པོ་བདུན་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེའི་འགྱུར། འཕགས་པ་ཀླུའི་རྒྱལ་པོས་ཞུས་པའི་མདོ་འབྲིང་པོ་ཐེག་ཆེན་དགེ་བཅུ་བཤད་པ་ཤོ་ལོ་ཀ་ཉིས་བརྒྱ་དང༌། འཕགས་པ་ཀླུའི་རྒྱལ་པོ་རྒྱ་མཚོས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བཅུ་པ་གཉིས། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། འཕགས་པ་ཀླུའི་རྒྱལ་པོ་མ་དྲོས་པས་ཞུས་པ་ཐེག་ཆེན་གྱི་མདོ་ཤོ་ལོ་ཀ་སྟོང་ཉིས་བརྒྱ་ཡོད་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེ་དང༌། ཡི་གེ་པ་དགོན་གླིང་རྨ་ལ་སོགས་ཀྱིས་བསྒྱུར་བ། འཕགས་པ་མིའམ་ཅིའི་རྒྱལ་པོ་ལྗོན་པས་ཞུས་པ་ཐེག་ཆེན་གྱི་མདོ་བམ་པོ་ལྔ་པ།

ལོ་ཙཱ་བ་དཔལ་གྱི་ལྷུན་པོ་དང༌། དཔལ་བརྩེགས་ཀྱིས་བསྒྱུར་བ་རྣམས་ཏེ་མདོ་ཚན་དྲུག་བཞུགས། ༼བ༽ དུམ་པར། འཕགས་པ་ཚངས་པས་ཞུས་པ་ཐེག་ཆེན་གྱི་མདོ། ཤོ་ལོ་ཀ་ཉིས་བརྒྱ་པ། ཛི་ན་མི་ཏྲ་དང་ཡེ་ཤེས་སྡེའི་འགྱུར། འཕགས་པ་ཚངས་པས་བྱིན་གྱིས་ཞུས་པ་ཐེག་ཆེན་གྱི་མདོ་བམ་པོ་གཅིག་པ། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ། འཕགས་པ་ཚངས་པ་ཁྱད་པར་སེམས་ཀྱིས་ཞུས་པ་ཐེག་ཆེན་གྱི་མདོ་བམ་པོ་དྲུག་པ། ཤཱཀྱ་པྲ་བྷ་དང༌། དྷརྨ་པཱ་ལ་དང༌། ཛི་ན་མི་ཏྲ་དང༌། ལོ་ཙཱ་བ་དྷརྨ་ཏཱ་ཤཱི་ལ་དང༌། དེ་བེནྡྲ་རཀྵི་ཏ་དང༌། ཀུ་མཱ་ར་ཤཱི་ལ་རྣམས་ཀྱིས་བསྒྱུར་ཞུས་གཏན་ལ་ཕབ་པ། འཕགས་པ་ལྷའི་བུ་རབ་རྩལ་སེམས་ཀྱིས་ཞུས་པ་ཐེག་ཆེན་གྱི་མདོ་བམ་པོ་གསུམ་པ། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་དཔལ་དབྱིག་གིས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་ལྔ་བཅུ་པ། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར། འཕགས་པ་རིན་ཆེན་དྲ་བ་ཅན་གྱིས་ཞུས་པ་ཐེག་ཆེན་གྱི་མདོ་ཤོ་ལོ་ཀ་སུམ་བརྒྱ་དང་དྲུག་ཅུ་པ། ཛྙཱ་ན་གརྦཧ་དང༌། ཡེ་ཤེས་སྙིང་པོས་བསྒྱུར་ཅིང་དཔལ་བརྩེགས་ཀྱིས་ཞུས་པ། འཕགས་པ་རིན་ཆེན་ཟླ་བས་ཞུས་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་རྩ་བདུན་པ། བི་ཤུདྡྷ་སིངྷ་དང༌། དགེ་བ་དཔལ་གྱིས་བསྒྱུར་བ། སླད་ཀྱི་བིདྱཱ་ཀ་རསིངྷ་དང༌། ལྷའི་ཟླ་བས་བསྒྱུར་ཅིང་ཞུས་ཏེ་གཏན་ལ་ཕབ་པ། འཕགས་པ་བདེ་བྱེད་ཀྱིས་ཞུས་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་བརྒྱད་ཅུ་པ། བི་ཤུདྡྷ་སིངྷ་དང་དགེ་བ་དཔལ་གྱིས་བསྒྱུར་བ། སླད་ཀྱི་བིདྱཱ་ཀ་ར་སིངྷ་དང༌། ལྷའི་ཟླ་བས་བསྒྱུར་ཞུས་གཏན་ལ་ཕབ་པ། འཕགས་པ་བདེ་བྱེད་ཀྱིས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བརྒྱད་ཅུ་པ། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་ཡུལ་འཁོར་སྐྱོང་གིས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བདུན་ཅུ་རྩ་གསུམ།

འགྱུར་བྱང་མེད་པ། འཕགས་པ་རྣམ་པར་འཕྲུལ་པ་རྒྱལ་པོས་ཞུས་པ་ཐེག་ཆེན་གྱི་མདོ་བམ་པོ་གསུམ་པ། པྲཛྙཱ་ཝརྨ་དང༌། ཡེ་ཤེས་སྡེའི་འགྱུར། ལྷ་མོ་དྲི་མ་མེད་པའི་འོད་ཀྱིས་ཞུས་པ་ཐེག་ཆེན་གྱི་མདོ་བམ་པོ་བཞི་པ། འགྱུར་བྱང་མེད་པ། འཕགས་པ་བུ་མོ་རིན་ཆེན་གྱིས་ཞུས་པ་ཐེག་པ་ཆེན་པོའི་མན་ངག་བམ་པོ་བཞི་པ། ཛི་ན་མི་ཏྲ་དང༌༑ དཱ་ན་ཤཱི་ལ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་བྲམ་ཟེ་མོ་དཔལ་ལྡན་མས་ཞུས་པ་ཐེག་ཆེན་གྱི་མདོ་ཤོ་ལོ་ཀ་དགུ་བཅུ་པ། འགྱུར་བྱང་མེད་པ། འཕགས་པ་བསྒྲེས་མོས་ཞུས་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་བཅོ་ལྔ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ་རྣམས་ཏེ་མདོ་ཚན་བཅུ་བཞི་བཞུགས། ༼མ༽ དུམ་པར། འཕགས་པ་འཇམ་དཔལ་གྱིས་དྲིས་པ་ཐེག་ཆེན་གྱི་མདོ་ཤོ་ལོ་ཀ་དགུ་བཅུ་པ། འགྱུར་བྱང་མེད་པ། འཕགས་པ་བདག་མེད་པས་དྲིས་པ་ཐེག་ཆེན་གྱི་མདོ། ཀ་མ་ལ་གུཔྟ་དང༌། རིན་ཆེན་བཟང་པོས་བསྒྱུར་བ། འཕགས་པ་འཇིག་རྟེན་འཛིན་གྱིས་དྲིས་པ་ཐེག་ཆེན་གྱི་མདོ་བམ་པོ་བཞི་པ། འགྱུར་བྱང་མེད་པ། འཕགས་པ་བློ་གྲོས་མི་ཟད་པས་བསྟན་པ་ཐེག་ཆེན་གྱི་མདོ་བམ་པོ་བདུན་པ་དང༌། འཕགས་པ་དྲི་མ་མེད་པར་གྲགས་པས་བསྟན་པ་ཐེག་ཆེན་གྱི་མདོ་ཤོ་ལོ་ཀ་སྟོང་བརྒྱད་བརྒྱ་སྟེ་བམ་པོ་དྲུག་པ་གཉིས། ཆོས་ཉིད་ཚུལ་ཁྲིམས་ཀྱི་འགྱུར། འཕགས་པ་འཇམ་དཔལ་གྱིས་བསྟན་པ་ཐེག་ཆེན་གྱི་མདོ་ཤོ་ལོ་ཀ་ཕྱེད་དང་བཅོ་ལྔ་པ། འགྱུར་བྱང་མེད་པ། འཕགས་པ་བྱང་ཆུབ་ཀྱི་ཕྱོགས་བསྟན་པ་ཐེག་ཆེན་གྱི་མདོ་ཤོ་ལོ་ཀ་དགུ་བཅུ་རྩ་གཉིས་པ། ཛི་ན་མི་ཏྲ་དང༌། ཛྙཱ་ན་སིངྷ་དང༌། ཡེ་ཤེས་སྡེས་བསྒྱུར་བ་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་ཀུན་རྫོབ་དང་དོན་དམ་པའི་བདེན་པ་བསྟན་པ་ཐེག་ཆེན་གྱི་མདོ་བམ་པོ་གཉིས་པ། ཤཱཀྱ་པྲ་བྷ་དང༌། ཛི་ན་མི་ཏྲ་དང༌། ཆོས་ཉིད་ཚུལ་ཁྲིམས་ཀྱིས་བསྒྱུར་བ། འཕགས་པ་ཆོས་ཐམས་ཅད་འབྱུང་བ་མེད་པར་བསྟན་པ་ཐེག་ཆེན་གྱི་མདོ་བམ་པོ་གསུམ་པ།

འགྱུར་བྱང་མེད་པ་རྣམས་ཏེ་མདོ་ཚན་དགུ་བཞུགས། ༼ཙ༽ དུམ་པར། ཕར་ཕྱིན་ལྔ་བསྟན་པ་ཐེག་ཆེན་གྱི་མདོ་བམ་པོ་དྲུག་པ། ཛི་ན་མི་ཏྲ་དང༌། ཡེ་ཤེས་སྡེའི་འགྱུར། འཕགས་པ་སྦྱིན་པའི་ཕ་རོལ་ཏུ་ཕྱིན་པ་ཐེག་ཆེན་གྱི་མདོ་ཤོ་ལོ་ཀ་དྲུག་བརྒྱ་པ། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར། འཕགས་པ་སྦྱིན་པའི་ཕན་ཡོན་བསྟན་པ་ཤོ་ལོ་ཀ་སུམ་ཅུ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར། འཕགས་པ་བྱང་ཆུབ་སེམས་དཔའི་སྤྱོད་པ་བསྟན་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་ཉི་ཤུ་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ། འཕགས་པ་དེ་བཞིན་གཤེགས་པའི་ཡོན་ཏན་དང་ཡེ་ཤེས་བསམ་གྱིས་མི་ཁྱབ་པའི་ཡུལ་ལ་འཇུག་པ་བསྟན་པ་ཐེག་ཆེན་གྱི་མདོ་བམ་པོ་གསུམ་པ། ཡེ་ཤེས་སྙིང་པོ་དང༌། ཡེ་ཤེས་སྡེས་བསྒྱུར། འཕགས་པ་སངས་རྒྱས་ཀྱི་སྟོབས་བསྐྱེད་པའི་ཆོ་འཕྲུལ་རྣམ་པར་འཕྲུལ་པ་བསྟན་པ་ཐེག་ཆེན་གྱི་མདོ་བམ་པོ་གཅིག་པ། འགྱུར་བྱང་མེད་པ། འཕགས་པ་སངས་རྒྱས་ཀྱི་ཆོས་བསམ་གྱིས་མི་ཁྱབ་པ་བསྟན་པ་བམ་པོ་གསུམ་པ། འདི་ཕལ་པོ་ཆེའི་དུམ་བུར་སྣང་སྟེ་མཇུག་ཏུ་སྙན་གྱི་གོང་རྒྱན་ཞེས་བྲིས་སྣང་བས་སོ། །འཕགས་པ་མར་མེ་མཛད་ཀྱིས་ལུང་བསྟན་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་བཅུ་པ། བི་ཤུདྡྷ་སིངྷ་དང༌། དགེ་བ་དཔལ་དང༌། ཛྙཱ་ན་གརྦཧ་དང༌། ནཱ་ག་དྷྭ་ཛས་བསྒྱུར་བ། འཕགས་པ་ཚངས་པའི་དཔལ་ལུང་བསྟན་པ་ཐེག་ཆེན་གྱི་མདོ་ཤོ་ལོ་ཀ་བཞི་བཅུ་པ། བི་ཤུདྡྷ་སིངྷ་དང༌། དགེ་བ་དཔལ་དང༌། བིདྱཱ་ཀ་ར་སིངྷ་དང༌། ལྷའི་ཟླ་བས་བསྒྱུར་བ། འཕགས་པ་བུད་མེད་འགྱུར་བ་ལུང་བསྟན་པ་ཐེག་ཆེན་གྱི་མདོ་བམ་པོ་གཉིས་པ། འཕགས་པ་བུ་མོ་ཟླ་མཆོག་ལུང་བསྟན་པ་ཐེག་ཆེན་གྱི་མདོ་བམ་པོ་གཅིག་ལྷག་པ་གཉིས། ཛི་ན་མི་ཏྲ་དང༌། ཡེ་ཤེས་སྡེས་བསྒྱུར། འཕགས་པ་བདེ་ལྡན་མ་ལུང་བསྟན་པ་ཐེག་ཆེན་གྱི་མདོ་ཤོ་ལོ་ཀ་བདུན་ཅུ་པ། འགྱུར་བྱང་མེད་པ། འཕགས་པ་ལྷ་མོ་དཔལ་ལུང་བསྟན་པ་ཤོ་ལོ་ཀ་བརྒྱ་པ།

འགྱུར་བྱང་མ་ཐེབས་པ། རྒྱལ་བའི་བློ་གྲོས་ཐེག་ཆེན་གྱི་མདོ་ཤོ་ལོ་ཀ་བཅུ་གཅིག་པ། འགྱུར་བྱང་མེད་པ། འཕགས་པ་སྤྱན་རས་གཟིགས་ཞེས་པ་ཐེག་ཆེན་གྱི་མདོ་བམ་པོ་གཅིག་པ། ཛི་ན་མི་ཏྲ་དང༌། དཱ་ན་ཤཱི་ལ་དང་ཡེ་ཤེས་སྡེས་བསྒྱུར་བ། འཕགས་པ་འཇམ་དཔལ་གནས་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་བཞི་བཅུ་པ། སུ་རེནྡྲ་དང༌། ཡེ་ཤེས་སྡེས་བསྒྱུར་བ། འཕགས་པ་བདུད་རྩིར་བརྗོད་པ་ཐེག་ཆེན་གྱི་མདོ། འགྱུར་བྱང་མེད་པ། འཕགས་པ་རྒྱལ་བ་འཇུག་པ་ཐེག་ཆེན་གྱི་མདོ་ཤོ་ལོ་ཀ་དྲུག་བརྒྱ་པ། པྲཛྙཱ་ཝརྨ་དང༌། བིདྱཱ་ཀ་ར་དང༌། སུ་རེནྡྲ་བོ་དྷི་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་འཇིག་རྟེན་གྱི་རྗེས་སུ་མཐུན་པར་འཇུག་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་དང་བཅུ་གཅིག་པ། དཱའ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ་རྣམས་ཏེ་མདོ་ཚན་དགུ་བཞུགས། ༼ཚ༽ དུམ་པར། འཕགས་པ་དད་པའི་སྟོབས་བསྐྱེད་པ་ལ་འཇུག་པའི་ཕྱག་རྒྱ་ཐེག་ཆེན་གྱི་མདོ་བམ་པོ་ལྔ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར། འཕགས་པ་ངེས་པ་དང་མ་ངེས་པ་འགྲོ་བའི་ཕྱག་རྒྱ་ལ་འཇུག་པ་ཐེག་ཆེན་གྱི་མདོ་བམ་པོ་གཅིག་པ། པྲཛྙཱ་ཝརྨ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེ་སོགས་ཀྱི་འགྱུར། འཕགས་པ་ཆོས་ཀྱི་ཕྱག་རྒྱ་ཐེག་ཆེན་གྱི་མདོ་ཤོ་ལོ་ཀ་བརྒྱད་ཅུ་པ། འགྱུར་བྱང་མེད་པ། འཕགས་པ་མར་མེ་ཕུལ་བ་ཐེག་ཆེན་གྱི་མདོ་བམ་པོ་གཅིག་པ། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱི་འགྱུར། འཕགས་པ་གྲོང་ཁྱེར་གྱི་འཚོ་བ་ཐེག་ཆེན་གྱི་མདོ་ཤོ་ལོ་ཀ་བརྒྱ་པ། པྲཛྙཱ་གརྦཧ་དང༌། ཀླུའི་དབང་པོ་དང༌། བིདྱཱ་ཀ་ར་སིངྷ་དང༌། དེ་བ་ཙནྡྲས་བསྒྱུར་བ། ཟས་ཀྱི་འཚོ་བ་རྣམ་པར་དག་པ་ཐེག་ཆེན་གྱི་མདོ་ཤོ་ལོ་ཀ་སོ་བརྒྱད་པ། འགྱུར་བྱང་མེད་པ། གླང་པོའི་རྩལ་ཞེས་བྱ་བ་ཐེག་ཆེན་གྱི་མདོ་བམ་པོ་གཅིག་པ། འགྱུར་བྱང་མེད་པ། འཕགས་པ་སྒྲ་ཆེན་པོ་ཐེག་ཆེན་གྱི་མདོ་ཤོ་ལོ་ཀ་དྲུག་ཅུ་རྩ་བཞི་པ།

བི་ཤུདྡྷ་སིདྷ་དང༌། དགེ་བ་དཔལ་དང༌། སླར་ཡང་བིདྱཱ་ཀ་ར་སིངྷ་དང༌། ལྷའི་ཟླ་བའི་འགྱུར། འཕགས་པ་སེང་གེའི་སྒྲ་བསྒྲགས་པ་ཐེག་ཆེན་གྱི་མདོ་བམ་པོ་གཅིག་པ། བིདྱཱ་ཀ་ར་སིངྷ་དང༌། རྦ་རྗེ་ཡེ་ཤེས་སྙིང་པོའི་འགྱུར། འཕགས་པ་ས་ལུ་ལྗང་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་ཉེར་དྲུག་པ་འགྱུར་བྱང་མེད་པ། རྟེན་ཅིང་འབྲེལ་བར་འབྱུང་བ་དང་པོ་དང༌། རྣམ་པར་དབྱེ་བ་བསྟན་པ་ཐེག་པ་ཐུན་མོང་བའི་མདོ་ཤོ་ལོ་ཀ་སུམ་ཅུ་པ། འགྱུར་བྱང་མ་ཐེབས་པ། འཕགས་པ་རྟེན་ཅིང་འབྲེལ་བར་འབྱུང་བ་ཐེག་ཆེན་གྱི་མདོ་ཤོ་ལོ་ཀ་བཅུ་གསུམ་པ། འགྱུར་བྱང་མེད་པ། འཕགས་པ་སོར་མོའི་ཕྲེང་བ་ལ་ཕན་པ་ཐེག་ཆེན་གྱི་མདོ་བམ་པོ་བདུན་པ། ཤཱཀྱ་པྲ་བྷ་དང༌། དྷརྨ་ཏཱ་ཤཱི་ལ་དང༌། རྒྱ་ནག་གི་ལོ་ཙཱ་བ་ཏོང་ཨཱ་ཙཱརྻ་སོགས་ཀྱིས་བསྒྱུར། རྒྱལ་པོ་གཟུགས་ཅན་སྙིང་པོ་ལ་གདམས་པ་ཐེག་ཆེན་གྱི་མདོ། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། བད་ས་ལའི་རྒྱལ་པོ་འཆར་བྱེད་ལ་གདམས་པ་ཐེག་ཆེན་གྱི་མདོ། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར། འཕགས་པ་མ་སྐྱེས་དགྲའི་འགྱོད་པ་བསལ་བ་ཐེག་ཆེན་གྱི་མདོ་བམ་པོ་ལྔ་པ། པཎྜི་ཏ་མཉྫུ་ཤྲཱི་གརྦཧ་དང༌། ཨཱ་ཙཱརྻ་རཏྣ་རཀྵི་ཏས་བསྒྱུར་བ། འཕགས་པ་དཔལ་སྦས་ཀྱིས་ཞུས་པ་ཐེག་ཆེན་གྱི་མདོ་བམ་པོ་གཅིག་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། འཕགས་པ་ལས་ཀྱི་སྒྲིབ་པ་རྣམ་པར་དག་པ་ཐེག་ཆེན་གྱི་མདོ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱི་འགྱུར། འཕགས་པ་ལས་ཀྱི་སྒྲིབ་པ་རྒྱུན་གཅོད་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་སུམ་ཅུ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་གཏན་ལ་ཕབ་པ་རྣམས་ཏེ་མདོ་ཚན་ཉི་ཤུ་ཐམ་པ་བཞུགས། ༼ཛ༽ དུམ་པར། སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་བ་ཚར་གཅོད་པ་ཐེག་ཆེན་གྱི་མདོ་བམ་པོ་བདུན་པ།

དྷརྨ་ཤྲཱི་པྲ་བྷ་དང༌། དཔལ་གྱི་ལྷུན་པོས་བསྒྱུར་བ། འཕགས་པ་རྒྱལ་པོ་ལ་གདམས་པ་ཐེག་ཆེན་གྱི་མདོ་ཤོ་ལོ་ཀ་དྲུག་ཅུ་པ། འགྱུར་བྱང་མེད་པ། འཕགས་པ་རྔ་བོ་ཆེའི་ཐེག་ཆེན་གྱི་མདོ་བམ་པོ་ལྔ་པ། བིདྱཱ་ཀ་ར་པྲ་བྷ་དང༌། དཔལ་གྱི་ལྷུན་པོས་བསྒྱུར་བ། དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ། འཕགས་པ་སུམ་ཅུ་རྩ་གསུམ་པའི་ལེའུ་ཐེག་ཆེན་གྱི་མདོ་བམ་པོ་གསུམ་པ། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱི་འགྱུར༑ འཕགས་པ་ལྷག་པའི་བསམ་པ་བསྟན་པ་ཐེག་ཆེན་གྱི་མདོ། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱི་འགྱུར། འཕགས་པ་གསུམ་ལ་སྐྱབས་སུ་འགྲོ་བ་ཐེག་ཆེན་གྱི་མདོ། སརྦ་ཛྙཱ་དེ་བ་དང༌། དཔལ་བརྩེགས་ཀྱིས་བསྒྱུར་བ། འཕགས་པ་སྲིད་པ་འཕོ་བ་ཐེག་ཆེན་གྱི་མདོ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་རྣམ་པར་ཐར་པ་ཐམས་ཅད་སྡུད་པ་ཐེག་ཆེན་གྱི་མདོ་བམ་པོ་གཅིག་པ། ཛི་ན་མི་ཏྲ་དང༌། མུ་ནི་ཝརྨ་དང༌། ཡེ་ཤེས་སྡེས་བསྒྱུར་བ། འཕགས་པ་སངས་རྒྱས་བགྲོ་བ་ཐེག་ཆེན་གྱི་མདོ་བམ་པོ་གསུམ་པ། འགྱུར་བྱང་མེད་པ། དེ་བཞིན་གཤེགས་པ་བགྲོ་བ་ཐེག་ཆེན་གྱི་མདོ་བམ་པོ་གསུམ་པ། ཛྙཱ་ན་གརྦཧ་དང༌། དཔལ་དབྱངས་དང༌། དཔལ་བརྩེགས་ཀྱིས་བསྒྱུར་ཅིང་ཞུས་པ། འདུས་པ་ཆེན་པོ་ཐེག་པ་ཆེན་པོའི་མདོ་སྡེ་ལས་དེ་བཞིན་གཤེགས་པའི་དཔལ་གྱི་དམ་ཚིག་ཐེག་ཆེན་གྱི་མདོ་བམ་པོ་གསུམ་པ། སརྦ་ཛྙཱ་དེ་བ་དང༌། དཔལ་བརྩེགས་ཀྱིས་བསྒྱུར་བ་རྣམས་ཏེ་མདོ་ཚན་བཅུ་གཅིག་བཞུགས། ༼ཝ༽ དུམ་པར། འཕགས་པ་དཀོན་མཆོག་སྤྲིན་བམ་པོ་བདུན་པ། རིན་ཆེན་འཚོ་དང༌། ཆོས་ཉིད་ཚུལ་ཁྲིམས་ཀྱིས་བསྒྱུར་བ། འཕགས་པ་སྤྲིན་ཆེན་པོ་ཐེག་ཆེན་གྱི་མདོ་བམ་པོ་བཅུ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། འཕགས་པ་སྤྲིན་ཆེན་པོའི་མདོ་ལས་ཕྱོགས་བཅུའི་བྱང་ཆུབ་སེམས་དཔའ་རྒྱ་མཚོ་འདུས་པའི་དགའ་སྟོན་ཆེན་པོ་ལ་རྩེ་བ་ཤོ་ལོ་ཀ་སྟོང་ཕྲག་བརྒྱ་ཉི་ཤུ་པ།

ལོ་པཎ་སྔ་མ་གཉིས་ཀྱིས་བསྒྱུར་བ། འཕགས་པ་སྤྲིན་ཆེན་པོ་རླུང་གི་དཀྱིལ་འཁོར་གྱི་ལེའུ་ཀླུ་ཐམས་ཅད་ཀྱི་སྙིང་པོ་ཐེག་ཆེན་གྱི་མདོ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། འཕགས་པ་སྤྲིན་ཆེན་པོ་ལས་ཆར་དབབ་པ་རླུང་གི་དཀྱིལ་འཁོར་གྱི་ལེའུ་ཞེས་བྱ་བ་དྲུག་ཅུ་རྩ་བཞི་པ་ཆོ་ག་དང་བཅས་པ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་གཏན་ལ་ཕབ་པ། བཅོམ་ལྡན་འདས་ཀྱི་གཙུག་ཏོར་ཆེན་པོ་དེ་བཞིན་གཤེགས་པའི་གསང་བ་སྒྲུབ་པའི་དོན་མངོན་པར་མཐོང་བའི་རྒྱུད། བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པ་བསྡུས་པ་དཔའ་བར་འགྲོ་བའི་མདོ་ལེའུ་སྟོང་ཕྲག་བཅུ་པ་ལས་ལེའུ་བཅུ་པ་བམ་པོ་གཉིས་པ། འགྱུར་བྱང་མེད་པ། གཙུག་ཏོར་ཆེན་པོ་བམ་པོ་དགུ་པ་ལས་བདུད་ཀྱི་ལེའུ་ཉི་ཚེ་བྱུང་བ་ཤོ་ལོ་ཀ་སུམ་བརྒྱ་ཙམ་ཡོད་པ། རྒྱ་ནག་འགྱུར་རྣམས་ཏེ་མདོ་ཚན་བདུན་བཞུགས། ༼ཞ༽ དུམ་པར། འཕགས་པ་ཆོས་ཡང་དག་པ་སྡུད་པ་ཞེས་སམ་བགྲོ་བ་ཐེག་ཆེན་གྱི་མདོ་བམ་པོ་བདུན་པ། མཉྫུ་ཤྲཱི་གརྦཧ་དང༌། བི་ཛ་ཡ་ཤཱི་ལ་དང༌། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་གཏན་ལ་ཕབ་པ། འདུས་པ་ཆེན་པོ་ལས་སའི་སྙིང་པོ་འཁོར་ལོ་བཅུ་པ་ཐེག་ཆེན་གྱི་མདོ་བམ་པོ་བཅུ་པ༑ རྒྱ་ནག་གི་མཁན་པོ་ཧྭ་ཤང་ཟབ་མོ་ལ་སོགས་པ་དང༌། ལོ་ཙཱ་བ་བནྡེ་རྣམ་པར་མི་རྟོག་པས་བསྒྱུར་ཞུས་གཏན་ལ་ཕབ་པ། འཕགས་པ་ཕྱིར་མི་ལྡོག་པའི་འཁོར་ལོ་ཐེག་ཆེན་གྱི་མདོ་བམ་པོ་དྲུག་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། མུ་ནི་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་ཏིང་ངེ་འཛིན་གྱི་འཁོར་ལོ་ཐེག་ཆེན་གྱི་མདོ། འགྱུར་བྱང་མེད་པ། འཕགས་པ་ཡོངས་སུ་བསྔོ་བའི་འཁོར་ལོ་ཐེག་ཆེན་གྱི་མདོ། ལིའི་དགེ་སློང་ཤཱི་ལ་དྷརྨ་དང༌། རྣམ་པར་མི་རྟོག་གིས་བསྒྱུར་བ་རྣམས་ཏེ་མདོ་ཚན་ལྔ་བཞུགས།

༼ཟ༽ དུམ་པར། དམ་པའི་ཆོས་ཀྱི་རྒྱལ་པོ་ཐེག་ཆེན་གྱི་མདོ་བམ་པོ་གཅིག་པ། འགྱུར་བྱང་མེད་པ། འཕགས་པ་ཆོས་ཀྱི་ཚུལ་ཐེག་ཆེན་གྱི་མདོ་བམ་པོ་གཅིག་པ། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་ཆོས་ཀྱི་ཕུང་པོ་ཐེག་ཆེན་གྱི་མདོ་ཤོ་ལོ་ཀ་བརྒྱ་ལྔ་བཅུ་པ། ལོ་པཎ་སྔ་མ་གཉིས་ཀྱིས་བསྒྱུར་བ། འཕགས་པ་དོན་དམ་པའི་ཆོས་ཀྱི་རྣམ་པར་རྒྱལ་བ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་བརྒྱད་ཅུ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་གཏན་ལ་ཕབ་པ། འཕགས་པ་ཆོས་དང་དོན་རྣམ་པར་འབྱེད་པ་ཐེག་ཆེན་གྱི་མདོ་ཤོ་ལོ་ཀ་དགུ་བཅུ་གོ་གཉིས་པ། ལོ་པཎ་སྔ་མ་གསུམ་གྱིས་བསྒྱུར་བ། བྱང་ཆུབ་སེམས་དཔའི་སོ་སོར་ཐར་པའི་ཆོས་བཞི་སྒྲུབ་པ་ཐེག་ཆེན་གྱི་མདོ་བམ་པོ་གཅིག་པ། དཱི་པཾ་ཀ་ར་ཤྲཱི་ཛྙཱ་ན་དང༌། དགེ་སློང་ཤཱཀྱ་བློ་གྲོས་དང༌། དགེ་བའི་བློ་གྲོས་ཀྱིས་བསྒྱུར་བ། འཕགས་པ་ཆོས་བཞི་བསྟན་པ་ཐེག་ཆེན་གྱི་མདོ་ཤོ་ལོ་ཀ་བཅུ་གསུམ་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། ཆོས་བཞི་པའི་མདོ་ཤོ་ལོ་ཀ་བཅུ་པ། འགྱུར་བྱང་མེད་པ། འཕགས་པ་ཆོས་བཞི་བསྟན་པ་ཐེག་ཆེན་གྱི་མདོ། འགྱུར་བྱང་མེད་པ། འཕགས་པ་ཆོས་བཞི་སྒྲུབ་པ་ཐེག་ཆེན་གྱི་མདོ་ཤོ་ལོ་ཀ་ཉིས་བརྒྱ་དྲུག་ཅུ་པ། འགྱུར་བྱང་མེད་པ། ཆོས་གསུམ་པའི་མདོ། ཛི་ན་མི་ཏྲ་དང༌། ལྷའི་ཟླ་བས་བསྒྱུར་ཅིང༌། དཔལ་བརྩེགས་ཀྱིས་ཞུས་པ། འཕགས་པ་ཆོས་ཀྱི་རྒྱལ་མཚན་ཐེག་ཆེན་གྱི་མདོ། འགྱུར་བྱང་མེད་པ། ཆོས་ཀྱི་རྒྱ་མཚོ་ཐེག་ཆེན་གྱི་མདོ་ཤོ་ལོ་ཀ་བརྒྱད་ཅུ་པ། ཆོས་ཀྱི་རྒྱ་མཚོ་སངས་རྒྱས་རྣམ་པར་སྣང་མཛད་ཀྱི་བྱང་ཆུབ་སེམས་དཔའི་སེམས་ཀྱི་གནད་བཤད་པ། འགྱུར་བྱང་མེད་པ། འཕགས་པ་ཤིན་ཏུ་རྒྱས་པ་ཆེན་པོའི་མདོ་སྡེ་ཉི་མའི་སྙིང་པོ་བམ་པོ་བཅུ་གསུམ་པ། སརྦ་ཛྙཱ་དེ་བ་དང༌། བིདྱཱ་ཀ་ར་པྲ་བྷ་དང༌། དྷརྨ་ཀ་ར་དང༌། ལོ་ཙཱ་བ་བཟང་སྐྱོང་རྣམས་ཀྱིས་བསྒྱུར་ཅིང༌།

དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ། འཕགས་པ་དེ་བཞིན་གཤེགས་པའི་སྙིང་པོའི་མདོ་ཐེག་ཆེན་བམ་པོ་གཅིག་པ། ཤཱཀྱ་པྲ་བྷ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། འཕགས་པ་ཡི་གེ་མེད་པའི་ཟ་མ་ཏོག་རྣམ་པར་སྣང་མཛད་ཀྱི་སྙིང་པོ་ཐེག་ཆེན་གྱི་མདོ་ཤོ་ལོ་ཀ་བརྒྱ་པ། འགྱུར་བྱང་མེད་པ། འཕགས་པ་ནམ་མཁའི་སྙིང་པོ་ཐེག་ཆེན་གྱི་མདོ་བམ་པོ་གཅིག་ལྷག་པ། ཤཱཀྱ་པྲ་བྷ་དང༌། རིན་ཆེན་འཚོས་བསྒྱུར་བ། འཕགས་པ་ཐབས་མཁས་པ་ཐེག་ཆེན་གྱི་མདོ་བམ་པོ་གཉིས་པ་རྣམས་ཏེ་མདོ་ཚན་དགུ་བཞུགས། ༼འ༽ དུམ་པར། སངས་རྒྱས་ཀྱི་མཚན་ལྔ་སྟོང་བཞི་བརྒྱ་ལྔ་བཅུ་རྩ་གསུམ་པ་བམ་པོ་བརྒྱད་པ། འགྱུར་བྱང་མེད་པ༑ འཕགས་པ་ཡང་དག་པར་སྤྱོད་པའི་ཚུལ་ནམ་མཁའི་མདོག་གི་འདུལ་བའི་བཀོད་པ་ཐེག་ཆེན་གྱི་མདོ་བམ་པོ་བཅུ་གཅིག་པ། འགྱུར་བྱང་མ་ཐེབས་པ། འཕགས་པ་ཐར་པ་ཆེན་པོ་ཕྱོགས་སུ་རྒྱས་པ་འགྱོད་ཚངས་ཀྱིས་སྡིག་སྦྱངས་ཏེ་སངས་རྒྱས་སུ་གྲུབ་པ་རྣམ་པར་བཀོད་པ་ཐེག་ཆེན་གྱི་མདོ་བམ་པོ་གཉིས་པ་དང༌། ཤོ་ལོ་ཀ་བརྒྱ་དང་བཅུ་གཉིས་པ། རྒྱ་ནག་ནས་བསྒྱུར་བ། འཕགས་པ་རྟོགས་པ་ཆེན་པོ་ཡོངས་སུ་རྒྱས་པའི་མདོ་ལས་ཕྱག་འཚལ་བའི་ཆོ་ག་དང༌། མཚན་ནས་བརྗོད་པའི་ཡོན་ཏན་གྱི་གླེང་གཞི་དང༌། དུས་གསུམ་གྱི་དེ་བཞིན་གཤེགས་པ་རྣམས་ཀྱི་མཚན་དང་མདོ་སྡེ་བཅུ་གཉིས་དང༌། བྱང་ཆུབ་སེམས་དཔའ་རྣམས་ཀྱི་མཚན་ནས་བརྗོད་ཅིང་ཕྱག་འཚལ་བ་དང་བཤགས་པའི་ལེའུ་རྣམས་འབྱུང་བའི་ཉེ་ཚེ་བ། བཅོས་ཤིང་བསྒྱུར་བ་འགྱུར་བྱང་མེད་པ། འཕགས་པ་མེ་ཏོག་གི་ཚོགས་ཐེག་ཆེན་གྱི་མདོ་བམ་པོ་གསུམ་པ། ཛྙཱ་ན་སིདྡྷི་དང༌། དྷརྨ་ཏཱ་ཤཱི་ལ་སོགས་ཀྱིས་བསྒྱུར་བ་རྣམས་ཏེ་མདོ་ཚན་ལྔ་བཞུགས༑ ༼ཡ༽ དུམ་པར། སྤང་སྐོང་ཕྱག་རྒྱ་པ། ལི་ཐེ་སིའི་འགྱུར། འཕགས་པ་བསམ་གྱིས་མི་ཁྱབ་པའི་རྒྱལ་པོ་ཐེག་ཆེན་གྱི་མདོ་ཤོ་ལོ་ཀ་བདུན་ཅུ་རྩ་ལྔ་པ། འགྱུར་བྱང་མེད་པ། འཕགས་པ་ཕྱོགས་བཅུའི་མུན་པ་རྣམ་པར་སེལ་བ་ཐེག་ཆེན་གྱི་མདོ་བམ་པོ་ཕྱེད།

བི་ཤུདྡྷ་སིངྷ་དང༌། རྩངས་དེ་བེནྡྲ་རཀྵི་ཏས་བསྒྱུར་ཅིང༌། ཀླུའི་རྒྱལ་མཚན་གྱིས་ཞུས་ཆེན་བགྱིས་པ། འཕགས་པ་སངས་རྒྱས་བདུན་པ་ཐེག་ཆེན་གྱི་མདོ་ཤོ་ལོ་ཀ་བརྒྱ་དང་ལྔ་པ། འགྱུར་བྱང་མེད་པ། འཕགས་པ་སངས་རྒྱས་བརྒྱད་པ་ཐེག་ཆེན་གྱི་མདོ། འགྱུར་བྱང་མ་ཐེབས་པ། འཕགས་པ་སངས་རྒྱས་བཅུ་པ་ཐེག་ཆེན་གྱི་མདོ། འགྱུར་བྱང་མེད་པ། འཕགས་པ་སངས་རྒྱས་བཅུ་གཅིག་པ་ཐེག་ཆེན་གྱི་མདོ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། འཕགས་པ་སངས་རྒྱས་དབུ་རྒྱན་ཐེག་ཆེན་གྱི་མདོ་ཆོས་ཀྱི་རྣམ་གྲངས་ཆེན་མོ་ཤོ་ལོ་ཀ་བརྒྱ་ལྷག་པ། ཤཱཀྱ་སིངྷ་དང༌། བནྡེ་དེ་བེནྡྲ་རཀྵི་ཏས་བསྒྱུར་བ། འཕགས་པ་སངས་རྒྱས་ཀྱི་ཐེག་ཆེན་གྱྀ་མདོ་ཤོ་ལོ་ཀ་ཉིས་བརྒྱ་པ། ཛི་ན་མི་ཏྲ་དང༌། ཤཱི་ལེནྡྲ་བོ་དྷི་དང༌། པྲཛྙཱ་ཝརྨ་དང༌། བནྡེ་ཡེ་ཤེས་སྡེས་ཊཱི་ཀ་བཞི་དང་བསྟུན་ནས་གསར་དུ་བསྒྱུར་བ། འཕགས་པ་སངས་རྒྱས་མི་སྤོང་བ་ཐེག་ཆེན་གྱི་མདོ་ཤོ་ལོ་ཀ་བརྒྱ་ཉི་ཤུ་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་དཀྱིལ་འཁོར་བརྒྱད་པ་ཐེག་ཆེན་གྱི་མདོ་ཤོ་ལོ་ཀ་བདུན་ཅུ་པ། འགྱུར་བྱང་སྔ་མ་དང་འདྲ། འཕགས་པ་བཀྲ་ཤིས་བརྒྱད་པ་ཐེག་ཆེན་གྱི་མདོ་ཤོ་ལོ་ཀ་ལྔ་བཅུ་རྩ་གཅིག་པ། འགྱུར་བྱང་མེད་པ། འཕགས་པ་སངས་རྒྱས་རྗེས་སུ་དྲན་པ་དང༌། ཆོས་རྗེས་སུ་དྲན་པ་དང༌། དགེ་འདུན་རྗེས་སུ་དྲན་པ་རྣམས་ཀྱི་མདོ། འགྱུར་བྱང་མེད་པ། བསླབ་པ་གསུམ་གྱི་མདོ། འགྱུར་བྱང་མེད་པ། སྐུ་གསུམ་པ་ཐེག་ཆེན་གྱི་མདོ། འགྱུར་བྱང་མ་ཐེབས་པ། ཕུང་པོ་གསུམ་པ་ཐེག་ཆེན་གྱི་མདོ་བམ་པོ་གཅིག་དང་ཤོ་ལོ་ཀ་ཉིས་བརྒྱ་སུམ་ཅུ་པ། ཡེ་ཤེས་སྡེའི་འགྱུར་སྐད་གསར་བཅད་ཀྱིས་བཅོས་པ། འཕགས་པ་བསམ་པ་ཐམས་ཅད་ཡོངས་སུ་རྫོགས་པར་བྱེད་པ་ཞེས་བྱ་བའི་ཡོངས་སུ་བསྔོ་བ། འགྱུར་བྱང་མེད་པ། འཕགས་པ་འགྲོ་བ་ཐམས་ཅད་ཡོངས་སུ་སྐྱོབ་པར་བྱེད་པ་ཞེས་བྱ་བའི་ཡོངས་སུ་བསྔོ་བ།

བིདྱཱ་ཀ་ར་པྲ་བྷ་དང༌། ཡེ་ཤེས་སྙིང་པོས་བསྒྱུར་ཅིང༌། དཔལ་བརྩེགས་ཀྱིས་ཞུས་ཆེན་བགྱིས་པ། ཐེག་པ་ཆུང་ངུའི་མདོ་ཚན་བཞུགས་པ་ལ། འཕགས་པ་དམ་པའི་ཆོས་དྲན་པ་ཉེ་བར་བཞག་པའི་བམ་པོ་ཉི་ཤུ་ཐམ་པ་ཡན་ཆད་རྣམས་ཏེ་མདོ་ཚན་བཅུ་དགུ་བཞུགས། ༼ར༽ དུམ་པར། དྲན་པ་ཉེར་བཞག་གི་བམ་པོ་ཉེར་གཅིག་པ་ནས་བཞི་བཅུ་རྩ་ལྔ་པ་ཡན་ཆད་བཞུགས། ༼ལ༽ དུམ་པར། དྲན་པ་ཉེར་བཞག་གི་བམ་པོ་བཞི་བཅུ་རྩ་དྲུག་པ་ནས་མུ་སུ་ལུནྡྷའི་རྫུ་འཕྲུལ་ཆེན་པོ་ཞེས་བྱ་བ་ཡོངས་རྫོགས་བསྔོ་ཞེས་པའི་བར་བཞུགས། ༼ཤ༽ དུམ་པར། དྲན་པ་ཉེར་བཞག་གི་འཕྲོ་གཞན་ཡང་ལས་དང་འབྲས་བུའི་རྣམ་པར་སྨིན་པ་ཤེས་པའི་དགེ་སློང་དེ་མཚེ་མ་རྣམས་ལ་ཕན་པའི་དོན་དུ་ཞེས་པ་ནས་དྲན་པ་ཉེར་བཞག་ཡོངས་སུ་རྫོགས་པ། ལྔ་བརྒྱ་པའི་ཐམས་ཅད་མཁྱེན་པ་པཎྜི་ཏ་ཆེན་པོ་ཤནྟཱ་ཀ་ར་གུཔྟ་དང༌། ཨ་བྷ་ཡཱ་ཀ་ར་གུཔྟ་དང༌། བིདྱཱ་ཀ་ར་ཤནྟ་སོགས་ཀྱིས་རྒྱ་དཔེ་ལྔ་དང༌། ཤཱཀྱ་རཀྵི་ཏ་དང༌། བྷུ་ཏི་ཙནྡྲ་དང༌། པཎྜི་ཏ་ཙནྡྲ་སོགས་ཀྱིས་རྒྱ་དཔེ་གཉིས་ལ་ཉན་བཤད་ཞུས་ཏེ་ལོ་ཙཱ་བ་པ་ཚབ་ཚུལ་ཁྲིམས་རྒྱལ་མཚན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པ། སླད་ཀྱི་ཞང་བུ་གཅིག་པ་ཤེས་རབ་འོད་ཀྱིས་གྲོགས་བྱས་ཏེ་ལོ་ཙཱ་བ་ཤཱི་ལ་དྷྭ་ཛ་ཉིད་ཀྱིས་ཞུས་དག་ལེགས་པར་མཛད་པ་ཡིན་ལ། དཀར་ཆག་སྔ་མ་རྣམས་སུ་དྲན་པ་ཉེར་བཞག་ཐེག་ཆུང་དུ་བཤད་མོད་ཀྱང་མདོ་འདི་གའི་ཚིག་གི་དོན་དང༌། འགྱུར་བྱང་ལ་བརྟག་ན་ཐེག་ཆེན་ཁོ་ན་ཡིན་ཞེས་ལོ་ཙཱ་བ་ཚུལ་ཁྲིམས་རྒྱལ་མཚན་བཞེད་པར་མངོན་ནོ་ཞེས་ཞྭ་དམར་པ་བཞི་པ་དྷརྨ་ཀཱིརྟི་ཛྙཱ་ན་ཤྲཱི་བྷ་དྲས་མཛད་པའི་དཀར་ཆག་ཏུ་གསུངས་པ་ཉིད་དོན་ལ་གནས་པར་མངོན་ནོ། །གཞན་ཡང་ཐེག་ཆུང་གི་མདོ་བཞུགས་པ་ལ། མདོ་ཆེན་པོ་སྒྱུ་མའི་དྲ་བ་བམ་པོ་གཅིག་ལྷག་པ། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། མདོ་ཆེན་པོ་གཟུགས་ཅན་སྙིང་པོས་བསུ་བ་བམ་པོ་ཕྱེད་པ་དང༌།

མདོ་ཆེན་པོ་སྟོང་པ་ཉིད་ཤོ་ལོ་ཀ་དགུ་བཅུ་པ་དང༌། མདོ་ཆེན་སྟོང་པ་ཉིད་ཆེན་པོ་བམ་པོ་ཕྱེད་པ། མདོ་ཆེན་པོ་རྒྱལ་མཚན་མཆོག་རྣམས། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། མདོ་ཆེན་པོ་རྒྱལ་མཚན་དམ་པ་ཤོ་ལོ་ཀ་བཞི་བཅུ་རྩ་གཉིས་པ། འགྱུར་བྱང་མེད་པ། མདོ་ཆེན་པོ་ལྔ་གསུམ་པ་ཤོ་ལོ་ཀ་ཉིས་བརྒྱ་བཞི་བཅུ་པ། ལོ་པཎ་སྔ་མ་གསུམ་གྱིས་བསྒྱུར་པ། འཕགས་པ་རྡོ་འཕངས་པའི་མདོ་བམ་པོ་གཉིས་པ། འགྱུར་བྱང་མ་ཐེབས་པ། གཞོན་ནུ་དཔེའི་མདོ། འགྱུར་བྱང་མ་ཐེབས་པ། ཁམས་མང་པོའི་མདོ་ཤོ་ལོ་ཀ་ཉིས་བརྒྱ། འགྱུར་བྱང་མེད་པ། གཎྜིའི་མདོ། དྷརྨ་ཤྲཱི་བྷ་དྲ་དང༌། ལོ་ཙཱ་བ་ཚུལ་ཁྲིམས་ཡོན་ཏན་གྱིས་བསྒྱུར་བ། དགེ་སློང་རིན་ཆེན་བཟང་པོས་གཏན་ལ་ཕབ་པ། གཎྜིའི་དུས་ཀྱི་མདོ། དཱི་པཾ་ཀ་ར་ཤྲཱི་ཛྙཱ་ན་དང༌། དགེ་བའི་བློ་གྲོས་ཀྱིས་བསྒྱུར་བ། འཕགས་པ་དགེ་བའི་བཤེས་གཉེན་བསྟེན་པའི་མདོ་རྣམས་ཏེ་མདོ་ཚན་བཅུ་བཞི་བཞུགས། ༼ས༽ དུམ་པར། མངོན་པར་འབྱུང་བའི་མདོ་བམ་པོར་མ་ཕྱེ་བ། ཨཱ་ཙཱརྻ་དྷརྨ་ཤྲཱི་བྷ་དྲ་དང༌། རིན་ཆེན་བཟང་པོས་བསྒྱུར་བ། དགེ་སློང་ལ་རབ་ཏུ་གཅེས་པའི་མདོ། འགྱུར་བྱང་མེད་པ། ཚུལ་ཁྲིམས་ཡང་དག་པར་ལྡན་པའི་མདོ། འགྱུར་བྱང་མ་ཐེབས་པ། ལྟུང་བ་སྡེ་ལྔའི་དགེ་བ་དང་མི་དགེ་བའི་འབྲས་བུ་བསྟན་པའི་མདོ། ཨཱ་ཙཱརྻ་ཛྙཱ་ན་ཤྲཱི་གུཔྟ་དང༌། ཤཱཀྱ་བློ་གྲོས་ཀྱིས་བསྒྱུར་བ། མཆོག་ཏུ་གདམས་པའི་མདོ་འགྱུར་བྱང་མེད་པ། རྣམ་པར་གྲོལ་བའི་ལམ་ལས་སྦྱངས་པའི་ཡོན་ཏན་བསྟན་པ། བིདྱཱ་ཀ་ར་པྲ་བྷ་དང༌། དཔལ་བརྩེགས་ཀྱིས་བསྒྱུར། ཚེ་མཐའི་མདོ་ཤོ་ལོ་ཀ་ཉིས་བརྒྱ་ལྔ་བཅུ་རྩ་ལྔ་པ། བི་ཤུདྡྷ་སིདྷ་དང༌། དགེ་བ་དཔལ་གྱིས་བསྒྱུར་ཅིང༌། སླད་ཀྱི་པཎྜི་ཏ་དེ་ཉིད་དང་དཔལ་བརྩེགས་ཀྱིས་ཞུས་ཤིང་གཏན་ལ་ཕབ་པ། ཚེ་འཕོས་པ་ཇི་ལྟར་འགྱུར་བ་བསྟན་པའི་མདོ། འགྱུར་བྱང་མེད་པ། མི་རྟག་པ་ཉིད་ཀྱི་མདོ་ཤོ་ལོ་ཀ་བཅོ་ལྔ་པ།

སུ་རེནྡྲ་བོ་དྷི་དང༌། ཞང་ཡེ་ཤེས་སྡེས་བསྒྱུར་ཞུས་སྐད་གསར་བཅད་ཀྱིས་བཅོས་པ། མི་རྟག་པ་ཉིད་ཀྱི་མདོ་སྔ་མ་དང་འདྲ་མིན། འགྱུར་བྱང་མེད་པ། འཕགས་པ་འདུ་ཤེས་བཅུ་གཅིག་བསྟན་པའི་མདོ་ཤོ་ལོ་ཀ་བཅུ་གཅིག་པ། འགྱུར་བྱང་མེད་པ། ཡངས་པའི་གྲོང་ཁྱེར་དུ་འཇུག་པའི་མདོ། འགྱུར་བྱང་མེད་པ། མཚན་མ་བཟང་པོ་ཞེས་བྱ་བའི་མདོ་ཤོ་ལོ་ཀ་ལྔ་བཅུ་རྩ་གཉིས་པ༑ འགྱུར་བྱང་མ་ཐེབས་པ། མུན་གྱི་ནགས་ཚལ་གྱི་སྒོ་ཞེས་བྱ་བའི་མདོ། འགྱུར་བྱང་མེད་པ། ཕ་མའི་མདོ། འགྱུར་བྱང་མེད་པ། བདེན་པ་བཞིའི་མདོ། འགྱུར་བྱང་མེད་པ། དོན་རྣམ་པར་ངེས་པ་ཞེས་བྱ་བའི་ཆོས་ཀྱི་རྣམ་གྲངས། འགྱུར་བྱང་མ་ཐེབས་པ། དོན་རྒྱས་པ་ཞེས་བྱ་བའི་ཆོས་ཀྱི་རྣམ་གྲངས་ཤོ་ལོ་ཀ་བརྒྱ་པ། མཇུག་མ་ཚང་བ། རྨད་དུ་བྱུང་བའི་མདོ་ཤོ་ལོ་ཀ་བདུན་ཅུ་པ། ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། དེ་བཞིན་གཤེགས་པའི་གཟུགས་བརྙན་བཞེངས་པའི་ཕན་ཡོན་ཡང་དག་པར་བརྗོད་པ་ཤོ་ལོ་ཀ་དྲུག་ཅུ་པ། དྷརྨཱ་ཀ་ར་དང༌། ཡེ་ཤེས་སྙིང་པོས་བསྒྱུར་ཅིང༌། དཔལ་བརྩེགས་ཀྱིས་ཞུས་ཆེན་བགྱིས་པ། མཆོད་རྟེན་སྐོར་བའི་ཚིགས་བཅད། འགྱུར་བྱང་མེད་པ། གསལ་རྒྱལ་གྱི་ཚིགས་སུ་བཅད་པ། འགྱུར་བྱང་མེད་པ། ཚིགས་སུ་བཅད་པ་གཅིག་པ། ཚིགས་སུ་བཅད་པ་བཞི་པ། ཀླུའི་རྒྱལ་པོ་རྔ་སྒྲའི་ཚིགས་སུ་བཅད་པའི་ཤོ་ལོ་ཀ་བརྒྱ་པ་རྣམས་ལ། འགྱུར་བྱང་མེད་པ། ཆེད་དུ་བརྗོད་པའི་ཚོམ་བམ་པོ་བཞི་པ། དགྲ་བཅོམ་པ་ཆོས་སྐྱབས་ཀྱིས་བསྡུས་པ། བིདྱཱ་ཀ་ར་པྲ་བྷ་དང༌། རིན་ཆེན་མཆོག་གིས་བསྒྱུར་ཅིང༌། དཔལ་བརྩེགས་ཀྱིས་ཞུས་པ། སྐྱེས་བུ་དམ་པའི་མདོ་ཤོ་ལོ་ཀ་ཉིས་བརྒྱ་པ། དྷརྨཱ་ཀ་ར་དང༌། བཟང་སྐྱོང་གིས་བསྒྱུར་ཅིང༌། དཔལ་བརྩེགས་ཀྱིས་ཞུས་པ། དགའ་བོ་རབ་ཏུ་བྱུང་བའི་མདོ་ཤོ་ལོ་ཀ་ལྔ་བཅུ་པ། འགྱུར་བྱང་མ་ཐེབས་པ། ལྷའི་མདོ་འགྱུར་བྱང་མེད་པ། ལྷའི་མདོ་ཉུང་ངུ་ཤོ་ལོ་ཀ་བརྒྱད་ཅུ་བདུན་པ། ཡེ་ཤེས་སྡེའི་འགྱུར།

ཟླ་བའི་མདོ་ཤོ་ལོ་ཀ་བཅུ་གསུམ། འགྱུར་བྱང་མེད་པ། ཁང་བུ་བརྩེགས་པའི་མདོ་ཤོ་ལོ་ཀ་དྲུག་ཅུ་པ། རཏྣ་རཀྵི་ཏས་བསྒྱུར་བ། གནས་འཇོག་གི་མདོ་ཤོ་ལོ་ཀ་ཉི་ཤུ་པ། སརྦ་ཛྙཱ་ན་དེ་བ་དང༌། དཔལ་བརྩེགས་སོགས་ཀྱིས་བསྒྱུར་བ། དགའ་བ་ཅན་གྱི་མདོ་ཤོ་ལོ་ཀ་ཉིས་བརྒྱ་པ། འཁར་གསིལ་འཆང་བའི་མདོ་དང་ཀུན་ཏུ་སྤྱོད་པའི་ཆོ་ག་གཉིས་བསྡོམས་པར་བམ་པོ་གཅིག །ཆོས་ཀྱི་འཁོར་ལོའི་མདོ་ལས་རྣམ་པར་འབྱེད་པའི་བམ་པོ་གཉིས་ཟེར་བ་དཀར་ཆག་ཏུ་སྣང་ཡང་གསུང་རབ་ནང་དུ་བམ་པོ་གཉིས་ཟེར་བ་མི་སྣང་ལ་ཤོ་ལོ་ཀ་དྲུག་བརྒྱ་ཅུང་ཟད་མེད་པ་འདྲ་ཞིག་འགྱུར་བྱང་མེད་པ། ལས་ཀྱི་རྣམ་པར་འགྱུར་བ་ཞེས་བྱ་བ་ཆོས་ཀྱི་གཞུང་བམ་པོ་གཅིག་འགྱུར་བྱང་མེད་པ་རྣམས་ཏེ་མདོ་ཚན་སོ་བརྒྱད་བཞུགས། ༼ཧ༽ དུམ་པར། མདོ་སྡེ་ལས་བརྒྱ་པའི་སྟོད་ཆ་བམ་པོ་ཉེར་དགུ་པ་དང༌། སྡོམ་གྱི་ཚིགས་སུ་བཅད་པ་བདུན་ཡན་ཆད་བཞུགས། ༼ཨ༽ དུམ་པར། ལས་བརྒྱ་པའི་འཕྲོ་བམ་པོ་ཉེར་དགུ་པ་སྡོམ་ཚིག་བརྒྱད་པ་མན་ཆད་ནས་བམ་པོ་སུམ་ཅུ་རྩ་བདུན་པ་དང༌། སྡོམ་ཚིག་གི་བཅུ་པ་ཡན་གྱིས་ཡོངས་སུ་རྫོགས་པ་འགྱུར་བྱང་མེད་པ། མཛངས་བླུན་ཞེས་བྱ་བའི་མདོ་བམ་པོ་བཅུ་གཉིས་པ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། མཽངྒལ་གྱི་བུས་མ་དམྱལ་ཁམས་ནས་དྲངས་པ་བམ་པོ་གཅིག་པ། ཀུན་ཏུ་རྒྱུ་སེན་རིང་གིས་ཞུས་པའི་མདོ་ཆོས་ཀྱི་རྒྱལ་པོ་བམ་པོ་གཉིས་པ་རྣམས་ལ། འགྱུར་བྱང་མེད་པ། འཕགས་པ་བྱམས་པའི་མདོ། པཎྜི་ཏ་ཨ་ནན་ཏ་ཤྲཱི་དང༌། ས་སྐྱ་པ་ཀུན་དགའ་རྒྱལ་མཚན་གྱིས་བསྒྱུར་བ། བྱམས་པ་ལུང་བསྟན་པ་ཤོ་ལོ་ཀ་བརྒྱ་པ། འགྱུར་བྱང་མེད་པ། གནས་བརྟན་སྤྱན་དྲངས་པ། ཛི་ན་མི་ཏྲ་དང༌། ཡེ་ཤེས་སྡེས་བསྒྱུར་བ། འཇམ་དཔལ་ཁྱེའུ་བཟང་ཐེག་ཆེན་གྱི་མདོ། འགྱུར་བྱང་མེད་པ། ཚུལ་ཁྲིམས་ཉམས་པའི་རྣམ་པར་སྨིན་པ་ལྕི་ཡང་བསྟན་པའི་མདོ། འགྱུར་བྱང་མ་ཐེབས་པ། གཞོན་ནུ་བདུན་གྱི་རྟོགས་པ་བརྗོད་པ། ད་དུང་འགྱུར་བཅོས་དགོས་པ་རྣམས་ཏེ་མདོ་ཚན་བཅུ་གཅིག་བཞུགས།

༼ཀི༽ དུམ་པར། གང་པོ་ལ་སོགས་པའི་རྟོགས་པ་བརྗོད་པ་བརྒྱ་པ་བམ་པོ་ཉེར་གཉིས་པ། ཛི་ན་མི་ཏྲ་དང༌། དེ་བ་ཙནྡྲ་དང༌། ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། འཕགས་པ་སངས་རྒྱས་ཀྱི་རྟོགས་པ་བརྗོད་པ་ཤེས་ལྡན་གྱི་མདོ་ཤོ་ལོ་ཀ་བཅོ་ལྔ་པ། བིདྱཱ་ཀ་ར་སིངྷ་དང༌། སརྦ་ཛྙཱ་དེ་བ་དང༌། དཔལ་བརྩེགས་ཀྱིས་བསྒྱུར་བ། ཕག་མོའི་རྟོགས་པ་བརྗོད་པ་ཤོ་ལོ་ཀ་བརྒྱ་པ། ཛི་ན་མི་ཏྲ་དང༌། ཡེ་ཤེས་སྡེས་བསྒྱུར་བ། མ་ག་དྷ་བཟང་མོའི་རྟོགས་པ་བརྗོད་པ། དྷརྨ་ཤྲཱི་བྷ་དྲ་དང༌། ཚུལ་ཁྲིམས་རྒྱལ་བས་བསྒྱུར་ཅིང༌། རིན་ཆེན་བཟང་པོས་ཞུས་ཏེ་གཏན་ལ་ཕབ་པ་རྣམས་མདོ་ཚན་བཞི་བཞུགས། ༼ཀུ༽ དུམ་པར། བསོད་ནམས་སྟོབས་ཀྱི་རྟོགས་པ་བརྗོད་པ་བམ་པོ་གཉིས་པ། ཛི་ན་མི་ཏྲ་དང༌། ལྷའི་ཟླ་བའི་འགྱུར། ཟླ་འོད་ཀྱི་རྟོགས་པ་བརྗོད་པ། དཔལ་གྱི་སྡེའི་རྟོགས་པ་བརྗོད་པ་གཉིས་པ༑ དྷརྨ་ཤྲཱི་བྷ་དྲ་དང༌། ཤེས་རབ་ལེགས་པས་བསྒྱུར་ཅིང༌། རིན་ཆེན་བཟང་པོས་ཞུས་པ། གསེར་མདོག་སྔོན་གྱི་སྦྱོར་བ་ཞེས་བྱ་བ་འཕགས་པ་རྒྱལ་པོ་དོན་གྲུབ་ཀྱི་མདོ་བམ་པོ་གཅིག་པ། ཚངས་པ་དྲ་བའི་མདོ་རྣམས་ལ་འགྱུར་བྱང་མེད་པ། ཐབས་ལ་མཁས་པ་དྲིན་ལན་བསབས་པའི་མདོ་བམ་པོ་བདུན་པ། རྒྱ་ནག་ནས་བསྒྱུར་བ། ལེགས་ཉེས་ཀྱི་རྒྱུ་དང་འབྲས་བུ་བསྟན་པ་ཐེག་ཆེན་གྱི་མདོ། ལོ་ཙཱ་བ་ཆོས་འགྲུབ་ཀྱིས་རྒྱ་གར་ནག་གཉིས་ཀྱི་དཔེ་ལས་བསྒྱུར་བ། དགེ་བ་དང་མི་དགེ་བའི་ལས་ཀྱི་རྣམ་པར་སྨིན་པ་བསྟན་པའི་མདོ་བམ་པོ་གཅིག་པ། ཟླ་བའི་སྙིང་པོས་ཞུས་པའི་མདོ་ལས་སངས་རྒྱས་ཀྱི་བསྟན་པ་གནས་པ་དང་འཇིག་པའི་ཚུལ་ལུང་བསྟན་པ། འཕགས་པ་གླང་རུ་ལུང་བསྟན་པ་བམ་པོ་གཅིག་པ་རྣམས། འགྱུར་བྱང་མེད་པ། སྟག་སྣའི་མདོ་བམ་པོ་གཉིས་པ། ཨ་ཛི་ཏ་ཤྲཱི་བྷ་དྲ་དང༌། ཤཱཀྱ་ཡོན་ཏན་གྱིས་བསྒྱུར་བ། མིག་བཅུ་གཉིས་པའི་མདོ། འགྱུར་བྱང་མེད་པ། སྨེ་བདུན་ཞེས་པ་སྐར་མའི་མདོ། ལོ་ཙཱ་བ་མ་ཧཱ་པཱ་ལ་དང༌། ཤྲཱི་ཨ་ནན་ཏ་བཛྲས་རྒྱ་ནག་ཡུ་གུར་ཧོར་གྱི་ཡི་གེ་ལས་བསྒྱུར་བ།

ཐུབ་པ་ཆེན་པོ་དྲང་སྲོང་ཨ་གསྟའི་རྣམ་པ་བསྟན་པ་ལེའུ་བཅོ་ལྔ་པ། ཨཱརྻ་བྱཱ་ཀ་ར་ཎའི་ནང་ནས་བྱུང་བ་གཟའ་དང་སྒྱུ་སྐར་གྱི་རང་བཞིན་བཤད་པ་དང༌། ཟླ་བའི་ཁྱིམ་རྩི་བ་དང༌། སྒྱུ་སྐར་རྩི་བའི་ཆོ་ག་མདོ་སྡེ་ལས་བྱུང་བ་བསྡུས་པ། འགྱུར་བྱང་མ་ཐེབས་པ་རྣམས་ཏེ་མདོ་ཚན་བཅུ་བདུན་བཞུགས་སོ། །དེ་དག་ལ་དྲན་པ་ཉེར་བཞག་དང༌། འཇམ་དཔལ་ཁྱེའུ་བཟང་ལྡན་དང༌། ལེགས་ཉེས་ཀྱི་རྒྱུ་དང་འབྲས་བུ་བསྟན་པའི་མདོ་རྣམས་མ་གཏོགས། མདོ་ཆེན་པོ་སྒྱུ་མའི་དྲ་བ་ཞེས་པ་ནས་ཟླ་བའི་ཁྱིམ་རྩི་བ་དང༌། རྒྱུ་སྐར་རྩི་བའི་ཆོ་ག་མདོ་སྡེ་ནས་བྱུང་བ་ཞེས་བྱ་བའི་བར་གྱི་ཐེག་ཆུང་གི་མདོ་འདི་རྣམས་འཁོར་ལོ་དང་པོའི་ཁོངས་སུ་གཏོགས་པ་ཡིན་མོད་ཀྱང༌། སྔོན་གྱི་ལོ་པཎ་ཆེན་པོ་རྣམས་ཀྱིས་མདོ་སྡེ་སྣ་ཚོགས་བཞུགས་པ་ལ་མདོ་མང་ཞེས་གྲགས་པ་འདི་དག་གི་ཁོངས་སུ་བཞུགས་འདུག་པ་ལྟར་འདིར་ཡང་དེ་ལྟར་བགྱིས་པ་ཡིན་ནོ།། །། ༈ །གསུམ་པ་འབྲས་བུ་གསང་སྔགས་རྡོ་རྗེ་ཐེག་པའི་རྒྱུད་སྡེ་ཆེན་པོ་རྣམས་ཀྱི་ཚུལ་བཤད་པ་ལའང་གཉིས་ཏེ། གསང་སྔགས་ཕྱི་འགྱུར་དང་སྔ་འགྱུར་དུ་གྲགས་པའོ། །དང་པོ་གསང་སྔགས་ཕྱི་འགྱུར་གསར་མར་གྲགས་བ་ལ་གླེགས་བམ་བཅོ་བརྒྱད་བཞུགས་ལ། བླ་མེད་རྒྱུད་དང༌། རྣལ་འབྱོར་རྒྱུད། སྤྱོད་རྒྱུད། བྱ་རྒྱུད་དེ་རྒྱུད་སྡེ་ཆེན་པོ་བཞིར་གྲགས་པའི་དང་པོ་བླ་མེད་ལ་ཡང༌། གཉིས་མེད་རྒྱུད། མ་རྒྱུད། ཕ་རྒྱུད་གསུམ་ལས། དང་པོ་གཉིས་མེད་རྒྱུད་ནི། ༼ཀ༽ དུམ་པར། འཕགས་པ་རྣལ་འབྱོར་ཆེན་པོའི་རྒྱུད། སྒྱུ་འཕྲུལ་དྲ་བ་སྟོང་ཕྲག་བཅུ་དྲུག་པའི་ཏིང་ངེ་འཛིན་དྲ་བའི་ལེའུ་ལས་བྱུང་བ་བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་བརྗོད་པ། ལོ་ཙཱ་བ་ཆེན་པོ་བློ་གྲོས་བརྟན་པ་གཉིས་པས་བསྒྱུར་བ། དུས་འཁོར་རྩ་རྒྱུད་ཀྱི་དུམ་བུ་དབང་མདོར་བསྟན་པ། ཁ་ཆེ་ཟླ་བ་མགོན་པོ་དང༌། ལོ་ཙཱ་བ་འབྲོ་ཤེས་རབ་གྲགས་ཀྱིས་བསྒྱུར་ཅིང༌།

སླར་ཡང་རིན་ཆེན་རྒྱལ་མཚན་གྱིས་དཔལ་ནཱ་རོ་པའི་འགྲེལ་པ་དང་མཐུན་པར་བཅོས་པ། དུས་འཁོར་བསྡུས་རྒྱུད་ལེའུ་ལྔ་པ། སོ་མ་ནཱ་ཐ་དང༌། འབྲོ་ཤེས་རབ་གྲགས་ཀྱིས་བསྒྱུར་ཅིང༌། སླར་ཡང་ཞང་སྟོན་མདོ་སྡེ་དཔལ་དང༌། ཚུལ་ཁྲིམས་དར་གྱིས་ཚིག་དོན་གྱི་ཆ་ལ་དཔྱད་ཅིང༌། ལོ་ཙཱ་བ་ཤོང་སྟོན་རྡོ་རྗེ་རྒྱལ་མཚན་གྱིས་ཡུལ་དབུས་ཀྱི་རྒྱ་དཔེ་གཉིས་དང་བསྟུན་ཏེ་བསྒྱུར་ཞུས་གཏན་ལ་ཕབ་ཅིང༌། སླད་མར་ཡང་བློ་གྲོས་རྒྱལ་མཚན་དང༌། བློ་གྲོས་དཔལ་བཟང་པོས་འགྲེལ་པ་རྒྱ་དཔེ་དང་བསྟུན་ནས་ཞུས་དག་བགྱིས་པ། དུས་འཁོར་གྱི་རྒྱུད་ཕྱི་མ་རྒྱུད་ཀྱི་སྙིང་པོ༑ གཉན་ལོ་དར་མ་གྲགས་ཀྱིས་བསྒྱུར་བ། དུས་ཀྱི་འཁོར་ལོའི་རྒྱུད་ཀྱི་སྙིང་པོ། ཤྲཱི་བྷ་དྲ་བོ་དྷི་དང༌། གྱི་ཇོ་ཟླ་བའི་འོད་ཟེར་དང༌། ཕྱིས་འབྲོ་དགེ་སློང་གིས་བསྒྱུར་བ། དབང་གི་རབ་ཏུ་བྱེད་པ། ས་མནྟ་ཤྲཱི་དང༌། རྭ་ཆོས་རབ་ཀྱིས་བསྒྱུར་བ་རྣམས་སོ། །གཉིས་པ་མ་རྒྱུད་ལ་རིགས་བདུན་ཏེ། རིགས་དྲུག་མཉམ་པར་རྟོགས་པའི་རིགས། ཧེ་རུ་ཀའི་རིགས། རྣམ་སྣང་གི་རིགས༑ པདྨ་གར་དབང་གི་རིགས། རྟ་མཆོག་གི་རིགས། རྡོ་རྗེ་འཆང་གི་རིགས་དང་བདུན་ལས། དང་པོ་རིགས་མཉམ་པར་སྟོན་པ་སངས་རྒྱས་ཐམས་ཅད་དང་མཉམ་པར་སྦྱོར་བ། མཁའ་འགྲོ་མ་སྒྱུ་མ་བདེ་མཆོག་རྩ་རྒྱུད་བརྟག་པ་བཅུ་དང༌། དེའི་རྒྱུད་ཕྱི་མ་ཁྲི་དྲུག་སྟོང་རྟོག་པ་བརྒྱད་ཅུ་བདུན་པའི་ནང་ནས་རྟོག་པ་བཅོ་བརྒྱད་པ་ནས་ཉེར་གཉིས་པའི་བར་དུ་དུམ་བུར་གྱུར་པ༑ སྨྲྀ་ཏི་ཛྙཱ་ན་ཀཱིརྟིས་བསྒྱུར་བ། གཉིས་པ་ཧེ་རུ་ཀའི་རིགས་ལ། དགྱེས་པ་རྡོ་རྗེའི་རྒྱུད་ཀྱི་སྐོར་ལ་རྩ་རྒྱུད་བརྟག་པ་གཉིས་པའི་བརྟག་པ་དང་པོ་ལ་ལེའུ་བཅུ་གཅིག་དང༌། བརྟག་པ་ཕྱི་མ་ལེའུ་བཅུ་གཉིས་པ། ག་ཡ་དྷ་ར་དང༌། ཤཱཀྱ་ཡེ་ཤེས་ཀྱིས་བསྒྱུར་ཅིང༌། སླར་ཡང་གཞོན་ནུ་དཔལ་གྱིས་འགྱུར་ཆད་བསབས་ཤིང་དག་པར་བགྱིས་པ། བསྡུས་པའི་རྒྱུད་མཁའ་འགྲོ་མ་རྡོ་རྗེ་ཟབ་ཆེན་ཞེས་སམ།

རྡོ་རྗེ་གུར་ཞེས་བྱ་བ་ལེའུ་བཅོ་ལྔ་པ་ལོ་པཎ་སྔ་མ་གཉིས་ཀྱིས་བསྒྱུར་བ། རྒྱུད་ཕྱི་མ་ཕྱག་རྒྱ་ཆེན་པོ་ཐིག་ལེའི་རྒྱུད་ལེའུ་ཉེར་བརྒྱད་པ། ཤེས་རབ་གསང་བ་དང༌། ཀཾ་ཆོས་ཀྱི་ཡེ་ཤེས་དང༌། ཕྱུག་མཚམས་དགྲ་བཅོམ་གྱིས་བསྒྱུར་བ་རྣམས་ཏེ་རྒྱུད་ཚན་བཅུ་བཞུགས། ༼ཁ༽ དུམ་པར། དེའི་རྒྱུད་ཕྱི་མའི་ཕྱི་མ་དཔལ་ཡེ་ཤེས་སྙིང་པོ་ལེའུ་བཞི་པ། ཤེས་རབ་གསང་བའི་རང་འགྱུར། བཤད་པའི་རྒྱུད་ཡེ་ཤེས་ཐིག་ལེ་ལེའུ་སུམ་ཅུ་པ། ཤེས་རབ་གསང་བས་བསྒྱུར་བ། འབྲས་བུའི་རྒྱུད་དཔལ་ཁོ་ན་ཉིད་ཀྱི་སྒྲོན་མེ། པཎྜི་ཏ་དེ་ཉིད་ཀྱིས་བསྒྱུར་བ་རྣམས་སོ། །འཁོར་ལོ་བདེ་མཆོག་གི་རྒྱུད་ཀྱི་སྐོར་ལ། བདེ་མཆོག་ཉུང་ངུའམ་བདེ་མཆོག་རྩ་རྒྱུད་ལེའུ་ལྔ་བཅུ་རྩ་གཅིག་ཤོ་ལོ་ཀ་སྟོང་བདུན་བརྒྱ་པ། པཎྜི་ཏ་པདྨཱ་ཀ་ར་དང༌། རིན་ཆེན་བཟང་པོས་ཁ་ཆེའི་དཔེ་ལས་བསྒྱུར་ཅིང༌། སླར་ཡང་པྲཛྙཱ་ཀཱིརྟི་དང༌། མར་པ་ཆོས་ཀྱི་དབང་ཕྱུག་གིས་དག་པར་བགྱིས་པ། དེའི་ཐུན་མོང་མ་ཡིན་བའི་བཤད་རྒྱུད་ཀྱི་སྐོར་ལ་མངོན་པར་བརྗོད་པ་རྒྱུད་བླ་མའི་ལེའུ་དྲུག་ཅུ་རྩ་དགུ་པ། དཱི་པཾ་ཀ་ར་ཤྲཱི་ཛྙཱ་ན་དང༌། རིན་ཆེན་བཟང་པོས་བསྒྱུར་ཅིང༌། ཕྱིས་ཛྙཱ་ན་ཤྲཱི་དང༌། ཁྱུང་པོ་ཆོས་ཀྱི་བློ་གྲོས་ཀྱིས་ཞུས་ཤིང༌། པཎྜི་ཏ་ཨཱ་ནནྡ་དང༌། ལོ་ཆུང་གིས་ཆད་ལྷག་བསབས་ཤིང་དག་པར་བཅོས་པ། དཔལ་རྡོ་རྗེ་མཁའ་འགྲོ་རིམ་པར་ཕྱེ་བ་ལྔ་བཅུ་པ། ག་ཡ་དྷ་ར་དང༌། འགོས་ཁུག་པ་ལྷས་བཙས་ཀྱིས་རྒྱ་དཔེ་གཉིས་བསྟུན་ནས་བསྒྱུར་ཞུས་གཏན་ལ་ཕབ་པ། རྡོ་རྗེ་མཁའ་འགྲོའི་རྒྱུད་ཕྱི་མ་ལེའུ་བཞི་བཅུ་པ། མཆོག་གི་དབང་ཕྱུག་དང༌། ཤཱཀྱ་བརྩོན་འགྲུས་ཀྱིས་བསྒྱུར་བ་རྣམས་ཏེ་རྒྱུད་ཚན་བདུན་བཞུགས། ༼ག༽ དུམ་པར། དཔལ་མཁའ་འགྲོ་རྒྱ་མཚོ་ལེའུ་ལྔ་བཅུ་རྩ་གཅིག་པ། ཛ་ཡ་སེ་ན་དང༌། དྷརྨ་ཡོན་ཏན་གྱིས་བསྒྱུར་ཅིང༌། དཔལ་མཆོག་དང་པོའི་སྡེས་ཞུས་ཤིང་གཏན་ལ་ཕབ་པ། སྡོམ་པ་འབྱུང་བའི་རྒྱུད་རིམ་པར་ཕྱེ་བ་སོ་གསུམ།

གཞན་ལ་ཕན་པ་མཐའ་ཡས་དང༌། རུ་བནྡེ་སྨོན་ལམ་གྲགས་ཀྱིས་བསྒྱུར་ཅིང༌། སླར་ཡང་ཤྲཱི་མཱན་རཏྣའི་རྒྱ་དཔེ་ལ་བསྟུན་ཏེ་གཞོན་ནུ་དཔལ་གྱིས་དག་པར་བཅོས་པ། ཁྲག་འཐུང་མངོན་པར་བྱུང་བ་ལེའུ་བཞི་བཅུ་རྩ་བཞི་པ་ཨཱ་དྭ་ཡ་བཛྲ་དང༌། ཆིངས་ཡོན་ཏན་འབར་གྱིས་བསྒྱུར་བ། དེའི་བཤད་རྒྱུད་ཕག་མོ་མངོན་པར་བྱང་ཆུབ་པ། ཛྙཱ་ནཱ་ཀ་ར་དང༌། ཁུ་སྟོན་དངོས་གྲུབ་ཀྱིས་བསྒྱུར་བ། རྣལ་འབྱོར་མ་ཀུན་ཏུ་སྤྱོད་པ་ལེའུ་བཅུ་བདུན་པ་འགྱུར་བྱང་མ་ཐེབས་ཀྱང་འདིར་མར་དོའི་འགྱུར་ཡིན་ཞེས་ཞྭ་དམར་པ་བཞི་པས་གསུངས་སོ། །རྣལ་འབྱོར་མ་བཞིའི་ཁ་སྦྱོར་བརྟག་པ་བདུན་པ་ལ་ཆིངས་ཡོན་ཏན་འབར་གྱིས་པཎྜི་ཏ་གཉིས་ལ་གཏུགས་ནས་བསྒྱུར་བ། སྒྱུ་འཕྲུལ་དྲ་བ་རལ་པ་གྱེན་བརྫེས་ལས་བྱུང་བ་རིག་པ་འཛིན་མ་རྡོ་རྗེ་རྣལ་འབྱོར་མའི་སྒྲུབ་ཐབས། ཛ་ཡ་སེ་ན་དང༌། དྷརྨ་གུ་ཎས་བསྒྱུར་བ། བདེ་དགྱེས་ཐུན་མོང་བའི་བཤད་རྒྱུད་དཔལ་ཡང་དག་པར་སྦྱོར་བ་བརྟག་པ་བཅུ་པ། བརྟག་པ་རེ་རེ་ལ་རབ་བྱེད་བཞི་བཞི་དང་བཅས་པ། ག་ཡ་དྷ་ར་དང༌། ཤཱཀྱ་ཡེ་ཤེས་ཀྱིས་བསྒྱུར་བ། སླར་ཡང་བུ་སྟོན་རིན་ཆེན་གྲུབ་ཀྱིས་རྒྱ་དཔེ་རྩ་འགྲེལ་དང་བསྟུན་ནས་ཧོར་ཁོངས་བསབས་ཤིང་ལེགས་པར་བཅོས་པ། དེའི་རྒྱུད་ཕྱི་མ་ཡང་དག་པར་སྦྱོར་བའི་ཐིག་ལེ་ཞེས་པ། ཀཱ་ཡ་སྠ་པ་ག་ཡ་དྷ་ར་དང༌། ཤཱཀྱ་ཡེ་ཤེས་ཀྱིས་བསྒྱུར་བ། སླད་ནས་རྒྱ་དཔེ་བཞི་ལ་གཏུགས་ནས་ཤཱཀྱ་ཡེ་ཤེས་ཀྱིས་ལེགས་པར་བཅོས་པ་རྣམས་ཏེ་རྒྱུད་ཚན་དགུ་བཞུགས། ༼ང༽ དུམ་པར། མ་རྒྱུད་སྐོར་གྱི་འཕྲོས་པའི་རྒྱུད་དུ་གཏོགས་པ་ཙམ་གསང་བ་རྡོ་རྗེའི་རྒྱུད་ལེའུ་བཞི་པ། རཏྣ་བཛྲ་དང༌། འབྲོག་མིའི་འགྱུར། གསང་བ་ཐམས་ཅད་གཅོད་པའི་རྒྱུད། གསང་བ་བསམ་གྱིས་མི་ཁྱབ་པའི་རྒྱུད། ནམ་མཁའ་དང་མཉམ་པའི་རྒྱུད། ནམ་མཁའ་ཆེན་པོའི་རྒྱུད། སྐུ་གསུང་ཐུགས་ཀྱི་རྒྱུད་རྣམས། ག་ཡ་དྷ་ར་དང༌། འབྲོག་མིའི་འགྱུར། རིན་ཆེན་ཕྲེང་བའི་རྒྱུད། རིན་ཆེན་རྡོ་རྗེ་དང༌།

འབྲོག་མིའི་འགྱུར། དམ་ཚིག་ཆེན་པོའི་རྒྱུད། སྟོབས་པོ་ཆེའི་རྒྱུད་ལེའུ་ལྔ་པ་རྣམས། ག་ཡ་དྷ་ར་དང༌། འབྲོག་མིའི་འགྱུར། ཡེ་ཤེས་གསང་བའི་རྒྱུད། ཡེ་ཤེས་ཕྲེང་བའི་རྒྱུད། ཡེ་ཤེས་འབར་བའི་རྒྱུད་རྣམས། རྣལ་འབྱོར་མ་ཙནྡྲ་མ་ལེ་དང༌། འབྲོག་མིའི་འགྱུར། ཟླ་བའི་ཕྲེང་བའི་རྒྱུད། ག་ཡ་དྷ་ར་དང༌། འབྲོག་མིའི་འགྱུར། རིན་ཆེན་འབར་བའི་རྒྱུད། རྣལ་འབྱོར་མ་ཟླ་བའི་ཕྲེང་བ་དང༌། འབྲོག་མིའི་འགྱུར། ཉི་མའི་འཁོར་ལོའི་རྒྱུད། ཡེ་ཤེས་རྒྱལ་པོའི་རྒྱུད། རྡོ་རྗེ་མཁའ་འགྲོ་གསང་བའི་རྒྱུད། གསང་བ་མེ་འབར་གྱི་རྒྱུད། གསང་བ་བདུད་རྩིའི་རྒྱུད། དུར་ཁྲོད་རྒྱན་གྱི་རྒྱུད་རྣམས། ག་ཡ་དྷ་ར་དང༌། འབྲོག་མིའི་འགྱུར། རྡོ་རྗེ་རྒྱལ་པོའི་རྒྱུད། ཙནྡྲ་མ་ལེ་དང༌། འབྲོག་མིའི་འགྱུར། ཡེ་ཤེས་བསམ་པའི་རྒྱུད། ག་ཡ་དྷ་ར་དང༌། འབྲོག་མིའི་འགྱུར། ཆགས་པའི་རྒྱལ་པོའི་རྒྱུད། ཟླ་བའི་ཕྲེང་བ་དང༌། འབྲོག་མིའི་འགྱུར། མཁའ་འགྲོ་མ་སྡོམ་པའི་རྒྱུད། གསང་བ་འབར་བའི་རྒྱུད། རྡོ་རྗེ་འཇིགས་བྱེད་རྣམ་པར་འཇོམས་པའི་རྒྱུད། མེའི་ཕྲེང་བའི་རྒྱུད། རྡོ་རྗེ་གྲུབ་པ་དྲ་བ་སྡོམ་པའི་རྒྱུད་ལེའུ་གསུམ་པ། སྟོབས་ཆེན་ཡེ་ཤེས་རྒྱལ་པོའི་རྒྱུད། དུར་ཁྲོད་རྒྱན་རྨད་དུ་བྱུང་བའི་རྒྱུད། རྙོག་པ་མེད་པའི་རྒྱུད་རྣམས། ག་ཡ་དྷ་ར་དང༌། འབྲོག་མིའི་འགྱུར། དེ་རྣམས་ལ་ཨཱ་ར་ལིའི་རྒྱུད་སོ་གཉིས་ཞེས་གྲགས་སོ། །བདེ་མཆོག་ནམ་མཁའ་དང་མཉམ་པའི་རྒྱུད་ལེའུ་གསུམ་པ། ཁ་ཆེ་ཛྙཱ་ན་བཛྲས་རང་འགྱུར་མཛད་པ། འགྲེལ་པ་བདུད་རྩིའི་ཐིག་ལེ་དང་བསྟུན་ནས་དག་པར་བྱས་པ། བདེ་མཆོག་དང་ཕག་མོ་གཉིས་ཀའི་བཤད་རྒྱུད། ཐུན་མོང་བ་འཕྲོས་པའི་རྒྱུད་ཕག་མོ་མངོན་འབྱུང་ལེའུ་བཅུ་པ་དེའི་རྒྱུད་ཕྱི་མ་ལེའུ་གཉིས་པ་རྣམས། ག་ཡ་དྷ་ར་དང༌། གྱི་ཇོ་ཟླ་བའི་འོད་ཟེར་གྱིས་བསྒྱུར་བ། མགོན་པོ་གསང་བ་མངོན་བྱུང་གི་རྒྱུད་ལེའུ་ཉེར་ལྔ་པ། སློབ་དཔོན་ཨ་བྷ་ཡཱ་ཀ་ར་གུཔྟ་དང༌།

ཁྱེའུ་རྒང་འཁོར་ལོ་གྲགས་ཀྱིས་བསྒྱུར་ཅིང༌། སླར་ཡང་རྩ་མི་སངས་རྒྱས་གྲགས་པའི་སྤྱན་སྔར་ཀྲེ་བོ་ཤེས་རབ་དཔལ་གྱིས་ཞུས་ཤིང་དག་པར་བགྱིས་པ། དཔལ་སངས་རྒྱས་ཐོད་པ་ལེའུ་བཅུ་བཞི་པ། ག་ཡ་དྷ་ར་དང༌། གྱི་ཇོ་ཟླ་བའི་འོད་ཟེར་གྱིས་བསྒྱུར་བ། སྒྱུ་འཕྲུལ་ཆེན་པོ་ལེའུ་གསུམ་པ། ཛི་ན་པ་ར་དང༌། འགོས་ཁུག་པ་ལྷས་བཙས་ཀྱིས་བསྒྱུར་བ། རྡོ་རྗེ་ཨཱ་ར་ལི་ལེའུ་བཅུ་པ། རི་ཥི་ཨཱ་ར་ལི་ལེའུ་ལྔ་པ་གཉིས། ག་ཡ་དྷ་ར་དང༌། འབྲོག་མིའི་འགྱུར། རྣམ་སྣང་གི་རིགས་རྡོ་རྗེ་གདན་བཞིའི་རྒྱུད་བདག་གཞན་སྦྱོར་གསང་གི་གདན་རེ་རེ་ལ་རིམ་པར་ཕྱེ་བ་བཞི་བཞི་ཡོད་པ། ག་ཡ་དྷ་ར་དང༌། འགོས་ཁུག་པ་ལྷས་བཙས་ཀྱིས་བསྒྱུར་བ། གདན་བཞིའི་བཤད་རྒྱུད་སྔགས་ཀྱི་ཆའི་རྒྱུད་ལེའུ་བདུན་པ་ལོ་པཎ་སྔ་མ་གཉིས་ཀྱིས་བསྒྱུར་བ། གདན་བཞིའི་རྣམ་པར་བཤད་པའི་རྒྱུད་ལེའུ་མང་དུ་གྲགས་པ་ཡིན་ལ། འདི་ལ་དཔལ་གསང་བ་ཐམས་ཅད་ཀྱི་རྒྱུད་ཅེས་བྱ་བ། རྣལ་འབྱོར་ཐམས་ཅད་གསང་བའི་རྒྱུད་ཅེས་ཀྱང་གྲགས་པ་སྟེ། པཎྜི་ཏ་སྨྲྀ་ཏི་ཛྙཱ་ན་ཀཱིརྟིས་གསར་དུ་བསྒྱུར་ཅིང་གཏན་ལ་ཕབ་པ། སླད་ནས་བུ་སྟོན་ཐམས་ཅད་མཁྱེན་པའི་ཐུགས་དམ་རྒྱུད་འབུམ་ལ་གཏུགས་ཏེ་ཞུས་དག་བགྱིས་པ་ཡིན་ལ་རྒྱུད་འདི་ལ་ལེའུ་བརྒྱ་དང་བཞི་ཡོད་དོ། །དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལེའུ་ཉེར་ལྔ་པ་རྣམས། རཏྣ་ཤྲཱི་དང༌། ཡར་ཀླུང་ལོ་ཙཱ་བ་གྲགས་པ་རྒྱལ་མཚན་གྱིས་བསྒྱུར་བ་རྣམས་ཏེ་རྒྱུད་ཚན་བཞི་བཞི་བཞུགས། ༼ཅ༽ དུམ་པར། འཕགས་པ་མི་གཡོ་བའི་རྟོག་པའི་རྒྱུད་ལེའུ་བདུན་པ། ཨ་ཏུ་ལ་ད་ས་བཛྲ་དང༌། མར་པ་ཆོས་དབང་གིས་བསྒྱུར་བ། མི་གཡོ་བའི་གསང་རྒྱུད་ལེའུ་ལྔ་པ། འགྱུར་བྱང་མེད་པ། ཁྲོ་བོའི་རྒྱལ་པོ་ཐམས་ཅད་གསང་སྔགས་གསང་བའི་རྒྱུད་སྡེ་ལེའུ་ལྔ་པ། རྡོ་རྗེ་ཉི་མའི་རིགས༑ རྡོ་རྗེ་བདུད་རྩིའི་རྒྱུད་ལེའུ་བཅུ་གཅིག་པ། འགྱུར་བྱང་མ་ཐེབས་པ། པདྨ་གར་དབང་གི་རིགས། པདྨ་འབར་བའི་རྒྱུད་ཆེན་པོ་ནས་བྱུང་བ་རིགས་ཀྱི་འཇིག་རྟེན་མགོན་པོ་ལྔ་བཅུ་པ་ལེའུ་གསུམ་པ།

བི་མ་ལ་ཤྲཱི་དང༌། ཤུད་སྐེ་གྲགས་པ་རྒྱལ་མཚན་གྱིས་བསྒྱུར་བ། འཕགས་མ་སྒྲོལ་མ་ཀུ་རུ་ཀུལླེའི་རྟོགས་པ་ལྔ་པ། ཀྲྀཥྞ་པཎྜི་ཏ་དང༌། ནག་ཚོ་ཚུལ་ཁྲིམས་རྒྱལ་བས་བསྒྱུར་བ། རྟ་མཆོག་གི་རིགས་སྒྲོལ་མ་མངོན་འབྱུང་གི་རྒྱུད་ལེའུ་ལྔ་བརྒྱ་བདུན་ཅུ་པ་ནས་ཕྱུང་བ་ཕྱག་འཚལ་ཉེར་གཅིག་བསྟོད་པ་ཕན་ཡོན་དང་བཅས་པ། འགྱུར་བྱང་མེད་པ། རྡོ་རྗེ་ཕུར་པ་རྩ་དུམ་སློབ་དཔོན་པདྨ་འབྱུང་གནས་ཀྱི་རྒྱ་དཔེ་དངོས་ལས་ས་སྐྱ་ཀུན་དགའ་རྒྱལ་མཚན་གྱིས་བསྒྱུར་བ། ནག་པོ་ཆེན་པོའི་རྒྱུད་ལེའུ་ལྔ་བཅུ་པ། ས་མནྟ་ཤྲཱི་དང༌། རྭ་ཆོས་རབ་ཀྱིས་བསྒྱུར་བ། རྡོ་རྗེ་འཆང་གི་རིགས་ཇི་བཞིན་བརྙེས་པ་ནམ་མཁའ་དང་མཉམ་པ་ལེའུ་ལྔ་པ་རཀྵ་ག་ག་ན་དང༌། མ་འོངས་བྱང་ཆུབ་ཤེས་རབ་ཀྱིས་བསྒྱུར་བ་རྣམས་སོ༑ ༑གསུམ་པ་ཕ་རྒྱུད་ཀྱི་སྐོར་ལ་མི་བསྐྱོད་པའི་རིགས། རྣམ་སྣང་གི་རིགས། རིན་ཆེན་འབྱུང་གནས་ཀྱི་རིགས། འོད་དཔག་མེད་ཀྱི་རིགས། དོན་ཡོད་གྲུབ་པའི་རིགས། རྡོ་རྗེ་འཆང་གི་རིགས་དང་དྲུག་ལས། མི་བསྐྱོད་པའི་རིགས་ལ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་ཆེན་གསང་བ་འདུས་པའི་རྩ་རྒྱུད་ལེའུ་བཅུ་བདུན་པ། པཎྜི་ཏ་ཤྲདྡྷཱ་ཀ་ར་ཝརྨ་དང༌། ལོ་ཆེན་རིན་བཟང་གིས་བསྒྱུར་བ། སླར་པཎ་ཆེན་ཉི་མའི་དབང་པོ་དང༌། ཆག་ལོ་ཆོས་རྗེ་དཔལ་གྱིས་ཞུས་ཤིང་གཏན་ལ་ཕབ་པ། དེའི་རྒྱུད་ཕྱི་མ་ལེའུ་བཅུ་གཉིས་པ། པཎྜི་ཏ་ཤྲདྡྷཱ་ཀ་ར་ཝརྨ་དང༌། ལོ་ཆེན་རིན་ཆེན་བཟང་པོས་བསྒྱུར་བ། བཤད་རྒྱུད་རྡོ་རྗེ་ཕྲེང་བའི་ལེའུ་དྲུག་ཅུ་རྩ་བརྒྱད་པ། སུ་ཛ་ན་ཤྲཱི་ཛྙཱཀྶྱན་དང༌། ལྷ་བླ་མ་ཞི་བ་འོད་ཀྱིས་བསྒྱུར་བ། བཤད་རྒྱུད་དགོངས་པ་ལེའུ་བཅུ་གཉིས་པ། དྷརྨ་ཤྲཱི་བྷ་དྲ་དང༌། རིན་ཆེན་བཟང་པོས་བསྒྱུར་བ། བཤད་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པ་རིམ་པར་ཕྱེ་བ་གཉིས་པ། ཛྙཱ་ནཱ་ཀ་ར་དང༌། ཁུག་དངོས་གྲུབ་ཀྱིས་བསྒྱུར་བ། སླར་ཡང་པཎྜི་ཏ་དེ་ཉིད་དང༌།

ནག་ཚོ་ཚུལ་ཁྲིམས་རྒྱལ་བས་ཞུས་ཤིང་གཏན་ལ་ཕབ་པ། ལྷ་མོ་བཞིས་ཞུས་པ་ལེའུ་བཞི་པ། སྨྲྀ་ཏི་ཛྙཱ་ན་ཀཱིརྟིའི་རང་འགྱུར༑ དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལེའུ་བཅུ་དྲུག་པ། ཨ་བྷ་ཡཱ་ཀ་ར་གུཔྟ་དང༌། ལྷ་ཡེ་ཤེས་རྒྱལ་མཚན་གྱིས་བསྒྱུར་བ། ཡེ་ཤེས་རྡོ་རྗེ་ཀུན་ལས་བཏུས་པ་རབ་ཏུ་བྱེད་པ་ཞེ་གཅིག་པ། ནཱ་རོ་པའི་སློབ་མ་ཁ་ཆེ་ཨ་ཀ་ར་སིདྡྷི་དང༌། ནག་ཚོ་ཚུལ་ཁྲིམས་རྒྱལ་བས་ཞུས་པ། དཔལ་གཏུམ་པོ་ཁྲོ་བོ་ཆེན་པོའི་རྒྱུད་དཔའ་བོ་གཅིག་པ་རིམ་པར་ཕྱེ་བ་ཉེར་ལྔ་པ། རཏྣ་ཤྲཱི་དང༌། གྲགས་པ་རྒྱལ་མཚན་གྱིས་བསྒྱུར་བ། སླར་པཎྜི་ཏ་ནགས་ཀྱི་རིན་ཆེན་དང༌། གཞོན་ནུ་དཔལ་གྱིས་ཞུས་ཤིང་གཏན་ལ་ཕབ་སྟེ་རྒྱུད་འདི་རྒྱུད་འབུམ་ང་དུམ་པའི་མཇུག་ཏུ་ཡོད་པ་དང་གཉིས་འགྱུར་བཅོས་ཀྱིས་འདྲ་མིན་ཅུང་ཟད་འདུག་ཅིང༌། འདི་ཉིད་མ་རྒྱུད་རྣམ་སྣང་གི་རིགས་ཡིན་པས་གདན་བཞིའི་མཇུག་ཙམ་དུ་སྒྲིག་དགོས་ཀྱང་འགྱུར་བཅོས་ཕྱིས་མཛད་པས་འདིའི་ཞབས་སུ་བསྒྲིགས་འདུག་གོ། །དེ་ནས་དུམ་པ་འདིར་རྒྱུད་ཚན་བཅུ་དགུ་བཞུགས། ༼ཆ༽ དུམ་པར། འཕགས་པ་གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བ་ལེའུ་ཉེར་གཉིས་པ་རྒྱ་དཔེ་མ་ཚང་བས་དབུ་ཧོར་ཁོངས་སུ་ལུས་པ་བུ་སྟོན་རིན་ཆེན་གྲུབ་ཀྱིས་བསྒྱུར་བ། དཔལ་དེ་བཞིན་གཤེགས་པ་ཐམས་ཅད་ཀྱི་གསང་བ་རྣལ་འབྱོར་ཆེན་པོ་རྣམ་པར་རྒྱལ་བ་ཞེས་བྱ་བ་མཉམ་པ་ཉིད་གཉིས་སུ་མེད་པའི་རྒྱུད་ཀྱི་རྒྱལ་པོ་རྡོ་རྗེ་དཔལ་མཆོག་ཆེན་པོ་ཞེས་གྲགས་པ། མཚན་གཞན་གཉིས་མེད་རྣམ་པར་རྒྱལ་བ་ཆེན་མོ་སྟེ་ལེའུ་བདུན་ཅུ་རྩ་བདུན་པ། ཌོཾ་བྷི་ཧེ་རུ་ཀས་ནུབ་ཕྱོགས་ཨཽ་ཌི་ཡཱ་ནའི་གཙུག་ལག་ཁང་ནས་སྤྱན་དྲངས་པ། ནུབ་དུ་ལ་ཀྵེ་ཏྲའི་གྲོང་ཁྱེར་ཆེན་པོར་རྒྱ་གར་གྱི་མཁན་པོ་གྲུབ་མཆོག་བརྙེས་པ་དཔལ་ཡེ་ཤེས་སྙིང་པོ་དང༌། བོད་ཀྱི་ལོ་ཙཱ་བ་ཐམས་ཅད་ཀྱི་གཙུག་རྒྱན་དམ་པ་དགྱེས་མཛད་རྡོ་རྗེ་མིའི་རྣམ་པར་སྤྲུལ་པ། ལྷོ་བྲག་མར་པ་ཆོས་ཀྱི་བློ་གྲོས་ཀྱིས་ལེགས་པར་བསྒྱུར་ཅིང་ཞུས་ཏེ།

ཉན་བཤད་སྒོམ་སྒྲུབ་ཀྱིས་གཏན་ལ་ཕབ་པ་ཡིན་ལ། ཡང་རྒྱུད་འདི་ལ་པཎྜི་ཏ་སྨྲྀ་ཏི་ཛྙཱ་ན་ཀཱིརྟིས་རང་བསྒྱུར་མཛད་པ་ཞིག་ཡོད་པར་གྲགས་སོ། །ཕྱོགས་མཐུན་གྱི་རྒྱུད་འཕགས་པ་ལག་ན་རྡོ་རྗེ་གོས་སྔོན་པོ་ཅན་དྲག་པོ་གསུམ་འདུལ། དེ་བ་པུཎྱ་མ་ཏི་དང༌། ཆོས་ཀྱི་བཟང་པོའི་འགྱུར། གསང་བའི་རྒྱུད་རྣམས་ཀྱི་རྣམ་པར་འབྱེད་པ་དྲག་པོ་གསུམ་འདུལ་ཞེས་བྱ་བ་ལེའུ་གསུམ་པ། འགྱུར་བྱང་སྔ་མ་དང་འདྲ་བ༑ ལག་ན་རྡོ་རྗེ་གོས་སྔོན་ཅན་གྱི་ཆོ་ག་རྡོ་རྗེ་བེ་ཅོན་གྱི་རྒྱུད་ལེའུ་བཅོ་ལྔ་པ། འགྱུར་བྱང་མེད་པ། ལག་ན་རྡོ་རྗེ་གོས་སྔོན་ཅན་རྡོ་རྗེ་གདེངས་པའི་རྒྱུད་ལས་ཁམས་གསུམ་རྣམ་པར་རྒྱལ་བའི་ལེའུ༑ ཨ་ཌ་ཡ་ཤྲཱི་མ་ཏི་དང༌། ཆོས་ཀྱི་དབང་ཕྱུག་གྲགས་ཀྱིས་བསྒྱུར་བ། རྡོ་རྗེ་གཏུམ་པོ་ཐུགས་གསང་བའི་རྒྱུད་ལེའུ་ཉེར་བཞི་པ་དང༌། དེའི་རྒྱུད་ཕྱི་མའི་ཕྱི་མ་ལེའུ་བཅོ་ལྔ་པ་དང༌། དེའི་རྒྱུད་ཕྱི་མའི་ཕྱི་མ་ལེའུ་བརྒྱད་པ་རྣམས། ཨ་བྷི་ཡུཀྟ་དང༌། ཆོས་ཀྱི་བརྩོན་འགྲུས་ཀྱིས་བསྒྱུར་བ། རྨི་ལམ་མཐོང་བའི་གཟུངས་རྣམས་ཏེ་རྒྱུད་ཚན་བཅུ་བཞུགས། ༼ཇ༽ དུམ་པར། ཕྱག་ན་རྡོ་རྗེ་གོས་སྔོན་པོ་ཅན་གནོད་སྦྱིན་དྲག་པོ་ཆེན་པོ་རྡོ་རྗེ་མེ་ལྕེའི་རྒྱུད་ལེའུ་བཅོ་ལྔ་པ། རཏྣ་ཀཱིརྟི་དང༌། དགེ་ཚུལ་ཁྱུང་གྲགས་ཀྱིས་རྒྱ་དཔེ་བོད་དུ་སྤྱན་དྲངས་ནས་བསྒྱུར་བ། ཕྱག་ན་རྡོ་རྗེ་གསང་བ་བསྟན་པའི་རྒྱུད་ལེའུ་བདུན་པ། ཝ་ལ་ཙནྡྲ་དང༌། དར་མ་ཚུལ་ཁྲིམས་ཀྱིས་བསྒྱུར་བ། ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ལེའུ་ཉེར་གཅིག་པ། ལོ་པཎ་སྔ་མ་གཉིས་ཀྱིས་ཤམྦྷ་ལའི་དཔེ་དང་བསྟུན་ནས་བསྒྱུར་ཅིང༌། སླད་རྒྱ་གར་ནས་ཡུལ་དབུས་ཀྱི་དཔེ་དང་ཁ་ཆེའི་དཔེ་ལ་གཏུགས་ནས་བཅོས་པ། རྡོ་རྗེ་སྙིང་པོ་རྡོ་རྗེ་ལྕེ་དབབ་པ་ཞེས་བྱ་བའི་གཟུངས། སྐ་ལྕོག་གིས་བསྒྱུར་ཅིང༌། ཕྱིས་གཉན་ལོ་ཙཱ་བས་བསྒྱུར་བ། རྡོ་རྗེ་བདེ་ཁྲོས་ཀྱི་རྒྱུད་ལེའུ་བཅུ་བདུན་པ།

ཛྙཱ་ནཱ་ཀ་རས་བསྒྱུར་བ། རྣམ་སྣང་གི་རིགས་ལ་རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་རིམ་པར་ཕྱེ་བ་ལེའུ་བཅུ་པ། ལོ་ཆེན་རིན་ཆེན་བཟང་པོས་བསྒྱུར་བ། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེའི་གཤེད་ནག་པོ་ཞེས་བྱ་བ་དགྲ་ནག་གི་རྒྱུད་ལེའུ་བཅོ་བརྒྱད་པ། དཱི་པཾ་ཀ་ར་ཤྲཱི་ཛྙཱ་ན་དང༌། ནག་ཚོ་ཚུལ་ཁྲིམས་རྒྱལ་བས་བསྒྱུར་བ། སླད་ནས་དར་མ་གྲགས་ཀྱིས་བཅོས་ཤིང༌། དེ་ལས་ཀྱང་རྡོ་རྗེ་གྲགས་ཀྱིས་བཅོས་པ། གཤིན་རྗེའི་གཤེད་ནག་པོའི་འཁོར་ལོས་ལས་ཐམས་ཅད་སྒྲུབ་པར་བྱེད་པ་ཞེས་བྱ་བ་གདོང་དྲུག་གི་རྒྱུད་དང༌། དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་རྟོག་པ་བདུན་པ་གཉིས། པཎྜི་ཏ་མཆོག་གི་དངོས་གྲུབ་བརྙེས་པ་བྷ་རོ་ཕྱག་རྡུམ་དང༌། ལོ་ཙཱ་བ་རྭ་རྡོ་རྗེ་གྲགས་ཀྱིས་བསྒྱུར་ཞུས་གཏན་ལ་ཕབ་པ། དཔལ་རྡོ་རྗེ་འཇིགས་བྱེད་ཀྱི་རྟོག་པའི་རྒྱལ་པོ་རིམ་པར་ཕྱེ་བ་བཞི་པ། ཨ་མོ་གྷའི་ཞབས་ནུས་པ་ཅན་དང༌། མར་པ་ཆོས་དབང་གྲགས་པས་བསྒྱུར་བ། དཔལ་གཤིན་རྗེའི་གཤེད་ནག་པོ་རྡོ་རྗེ་འཇིགས་བྱེད་ཀྱི་བཤད་རྒྱུད་རྟོག་པ་གསུམ་པ། ལ་ལི་ཏ་བཛྲས་རྒྱུད་འབུམ་ནས་ཕྱུང་བ། དཱི་པཾ་ཀ་ར་དང༌། རྭ་རྡོ་རྗེ་གྲགས་ཀྱིས་བསྒྱུར་ཅིང༌། སླད་ནས་ཨུཏྟ་མ་ཤྲཱི་མི་ཏྲ་དང༌། རོང་ཟོམ་ཆོས་བཟང་གིས་ཞུས་ཤིང་གཏན་ལ་ཕབ་པ། རྡོ་རྗེ་འཇིགས་བྱེད་ཀྱི་གཏམ་རྒྱུད་ཀྱི་རྟོག་པ། འགྱུར་བྱང་མ་ཐེབས་པ། དཔལ་གཤིན་རྗེའི་གཤེད་དམར་པོ་ཞེས་བྱ་བ་རྒྱུད་ཀྱི་རྒྱལ་པོ་རིམ་པར་ཕྱེ་བ་ལེའུ་བཅུ་པ། ཙནྡྲ་ཤྲཱིའི་ཞལ་སྔ་ནས་ཞུས་ཤིང༌༑ ཙནྡྲ་ཀཱིརྟི་དང༌། ཡར་ཀླུང་པ་གྲགས་པ་རྒྱལ་མཚན་གྱིས་བལ་ཡུལ་ཡམ་བུའི་གྲོང་ཁྱེར་དུ་བསྒྱུར་བ། དཔལ་གཤིན་རྗེའི་གཤེད་དམར་པོའི་རྒྱུད་ཀྱི་རྒྱལ་པོ་ལེའུ་ཉེར་གཉིས་པ། ཀུན་མཁྱེན་བུ་སྟོན་རིན་ཆེན་གྲུབ་ཀྱིས་བསྒྱུར་བ། པདྨའི་རིགས་དཔལ་བཅོམ་ལྡན་འདས་རལ་པ་གཅིག་པའི་རྒྱུད་ཀྱི་རྒྱལ་པོ།

བཛྲ་ཤྲཱི་ཁ་ལ་དྷྭ་ཛ་དང༌། ཁྲོ་ཕུ་ལོ་ཙཱ་བ་བྱམས་པ་དཔལ་གྱིས་བསྒྱུར་བ། རྡོ་རྗེ་འཆང་གི་རིགས་དཔལ་ཟླ་གསང་ཐིག་ལེ་ཞེས་བྱ་བ་རྒྱུད་ཀྱི་རྒྱལ་པོ། ལོ་ཆེན་རིན་ཆེན་བཟང་པོས་བསྒྱུར་ཞུས་གཏན་ལ་ཕབ་པ་རྣམས་ཏེ་རྒྱུད་ཚན་བཅུ་དྲུག་བཞུགས། གཉིས་པ་རྣལ་འབྱོར་རྒྱུད་སྐོར་ལ། ༼ཉ༽ དུམ་པར། རྣལ་འབྱོར་ཡོ་གའི་རྒྱུད་ཀྱི་རྩ་རྒྱུད་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་བསྡུས་པ་ཞེས་བྱ་བ་ཐེག་པ་ཆེན་པོའི་མདོ་དུམ་བུ་བཞི་པ། དེའི་རྒྱུད་ཕྱི་མའི་ཕྱི་མ་རྒྱུད་ཉེ་བར་བསྡུས་པ་དང་བཅས་པ་ཡོངས་བསྡོམས་བམ་པོ་དགུ་པ། ཤྲདྡྷཱ་ཀ་ར་ཝརྨ་དང༌། རིན་ཆེན་བཟང་པོས་བསྒྱུར་ཅིང་དཔེ་རྙིང་གསུམ་དང་བསྟུན་ཏེ་ཞུས་དག་བགྱིས་པ། བཤད་རྒྱུད་གསང་བ་རྣལ་འབྱོར་མ་ཆེན་པོའི་རྒྱུད་རྡོ་རྗེ་རྩེ་མོ་ལེའུ་བཞི་པ། ཀརྨ་བཛྲ་དང༌། གཞོན་ནུ་ཚུལ་ཁྲིམས་ཀྱིས་བསྒྱུར་བ་འདི་བམ་པོ་བཅུ་གཉིས་པ་ཞེས་བཤད་ཀྱང་འདིའི་བམ་པོ་ཕྱེད་ལྔ་མ་ཚང་ཞེས་རྗེ་ཞྭ་དམར་པ་བཞི་པས་གསུངས་སོ། །བཤད་རྒྱུད་ཐམས་ཅད་ཀྱི་གསང་བ། པདྨཱ་ཀ་ར་ཝརྨ་དང༌། ལོ་ཆེན་རིན་བཟང་གིས་བསྒྱུར་བ་རྣམས་ཏེ་རྒྱུད་ཚན་དྲུག་བཞུགས། ༼ཏ༽ དུམ་པར། འཇིག་རྟེན་གསུམ་ལས་རྣམ་པར་རྒྱལ་བ་རྟོག་པའི་རྒྱལ་པོ་ཆེན་པོ་དང་དེའི་རྟོག་པ་ཕྱི་མ་དང་བཅས་པ། རིན་ཆེན་བཟང་པོས་བསྒྱུར་ཅིང༌། ཞྭ་ལུ་བ་ཡེ་ཤེས་རྒྱ་མཚོས་ཚིག་དོན་ལ་ཞུས་དག་བགྱིས་ཤིང༌། འགའ་ཞིག་གིས་རྒྱུད་འདི་རྨ་དགེ་བློས་བསྒྱུར་བ་ཡང་འཆད་དོ། །བཤད་རྒྱུད་ངན་སོང་ཐམས་ཅད་ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་བརྟག་པ་བམ་པོ་གསུམ་པ། ཤནྟིཾ་གརྦཧ་དང༌། ཛ་ཡ་རཀྵི་ཏས་བསྒྱུར་ཅིང༌། ཨཱ་ཙཱརྻ་རིན་ཆེན་མཆོག་གིས་སྐད་གསར་བཅད་ཀྱིས་བཅོས་པ། མངོན་སྤྱོད་ཀྱི་ལས་ཞེས་པ་དྲག་པོའི་སྦྱིན་སྲེག་དུམ་བུར་བཀོལ་བ། ལོ་པཎ་སྔ་མ་དེ་དག་གིས་བསྒྱུར་བ། བཤད་རྒྱུད་ངན་སོང་ཐམས་ཅད་ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་བརྟག་པ་ཕྱོགས་གཅིག་པ་ཞེས་བྱ་བ་གཙུག་དགུའི་རྒྱུད།

དེ་བེནྡྲ་དེ་བ་དང༌། མ་ཎི་ཀ་ཤྲཱི་ཛྙཱ་ན་དང༌། ཆག་ཆོས་རྗེ་དཔལ་གྱིས་བསྒྱུར་བ། ཆ་མཐུན་གྱི་རྒྱུད་ལ་རབ་ཏུ་གནས་པ་མདོར་བསྡུས་པའི་རྒྱུད༑ ཛྙཱ་ན་བཛྲ་དང༌། འབྲོ་ཤེས་རབ་གྲགས་ཀྱིས་བསྒྱུར་བ། དཔལ་མཆོག་དང་པོ་ཞེས་བྱ་བ་ཐེག་པ་ཆེན་པོ་བརྟག་པའི་རྒྱལ་པོ། ཤྲདྡྷཱ་ཀ་ར་ཝརྨ་དང༌། རིན་ཆེན་བཟང་པོས་བསྒྱུར་བ། དཔལ་མཆོག་དང་པོའི་སྔགས་ཀྱི་རྟོག་པའི་དུམ་བུ་མནྟྲ་ཀ་ལ་ཤ་དང༌། ལྷ་བླ་མ་ཞི་བ་འོད་ཀྱིས་བསྒྱུར་ཅིང་འགྱུར་ཆད་བསབས་པ། ་ཤེར་ཕྱིན་ཚུལ་བརྒྱ་ལྔ་བཅུ་པ། འགྱུར་བྱང་མ་ཐེབས་པ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་རྒྱན་གྱི་བཀོད་པ་ཞེས་བྱ་བ། བདེ་བར་གཤེགས་པའི་དཔལ་དང༌། ས་སྐྱ་པ་ཀུན་དགའ་རྒྱལ་མཚན་པས་བསྒྱུར་བ་རྣམས་ཏེ་རྒྱུད་ཚན་དགུ་བཞུགས་པ་ལ། འདིའི་སྦྱོང་རྒྱུད་གཉིས་ཡོ་གའི་བཤད་རྒྱུད་ཡིན་པས་ཐམས་ཅད་གསང་བའི་འགོ་རུ་བཞུགས་དགོས་ཀྱང་པོ་ཏིའི་དབང་གིས་འདིར་བཞུགས་པ་ཡིན་ནོ། ། ༼ཐ༽ དུམ་པར། དཔལ་རྡོ་རྗེ་སྙིང་པོ་རྒྱན་གྱི་རྒྱུད་ཐུགས་ཀྱི་ཕྲིན་ལས་ཐམས་ཅད་ཡེ་ཤེས་ཀྱི་སྔོན་དུ་འགྲོ་བ་སྟེ། ཡེ་ཤེས་ཀྱི་རྗེས་སུ་འབྲང་ངོ༌༑ ༑ཞེས་ཡན་ཆད་ས་སྐྱ་པ་ཀུན་དགའ་རྒྱལ་མཚན་གྱིས་བསྒྱུར་ཅིང་སླར་རྒྱ་དཔེ་དང་སློབ་དཔོན་རབ་ཞི་བཤེས་གཉེན་གྱི་འགྲེལ་པ་དང་བསྟུན་ནས་བུ་སྟོན་རིན་ཆེན་གྲུབ་ཀྱིས་ཞུས་དག་མཛད་པ་ཡིན་ལ། དེ་ཕྱིན་ཇི་སྙེད་པ་ཡོངས་སུ་རྫོགས་པ། དཔང་ལོ་ཙཱ་བ་བློ་གྲོས་བརྟན་པས་བསྒྱུར་བ་ཡིན་ནོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྒོ་ཉི་ཤུ་རྩ་ལྔ་པ། སྐད་གསར་བཅད་ཀྱིས་གཏན་ལ་ཕབ་པ། འཕགས་པ་གསང་བ་ནོར་བུའི་ཐིག་ལེ་ཞེས་བྱ་བའི་མདོ། སུ་ག་ཏ་ཤྲཱི་དང༌། ས་སྐྱ་པ་ཀུན་དགའ་རྒྱལ་མཚན་པའི་འགྱུར་རྣམས་སོ། །གཉིས་པ་སྤྱོད་པའི་རྒྱུད་ཀྱི་སྐོར་ལ། དེ་བཞིན་གཤེགས་པའི་རིགས། པདྨའི་རིགས། རྡོ་རྗེའི་རིགས་གསུམ་ལས་དང་པོ་ལ་རྒྱུད་དང༌། རྒྱུད་ཕྱི་མ་དང༌།

རིགས་ཀྱི་ཁྲོ་བོའི་རྒྱུད་གསུམ་གྱི་དང་པོ་རྣམ་པར་སྣང་མཛད་ཆེན་པོ་མངོན་པར་རྫོགས་པ་བྱང་ཆུབ་པ་རྣམ་པར་སྤྲུལ་པ་བྱིན་གྱིས་བརླབས་པ་ཤིན་ཏུ་རྒྱས་པ་མདོ་སྡེའི་དབང་པོའི་རྒྱལ་པོ་རིམ་པར་ཕྱེ་བ་ཉེར་དྲུག་པ་དང༌། དེའི་རྒྱུད་ཕྱི་མ་རིམ་པར་ཕྱེ་བ་བདུན་པ་གཉིས། ཤཱི་ལེནྡྲ་བོ་དྷི་དང༌། ལོ་ཙཱ་བ་དཔལ་བརྩེགས་ཀྱིས་བསྒྱུར་བ། རིགས་ཀྱི་ཁྲོ་བོའི་རྒྱུད་དེ་བཞིན་གཤེགས་པ་ཐམས་ཅད་ཀྱི་ཁྲོ་བོའི་རྒྱལ་པོ་ཆེན་པོ་འཕགས་པ་མི་གཡོ་བ། དེའི་སྟོབས་དཔག་ཏུ་མེད་པ་བརྟུལ་ཕོད་པ་འདུལ་བར་གསུངས་པ་ཞེས་བྱ་པའི་རྟོག་པ། ཨུ་པ་ཤྨ་རཀྵི་ཏ་དང༌། གླན་དར་མ་བློ་གྲོས་ཀྱིས་བསྒྱུར་བ། རྡོ་རྗེའི་རིགས་བཅོམ་ལྡན་འདས་ཕྱག་ན་རྡོ་རྗེ་གོས་སྔོན་ཅན་རྡོ་རྗེ་ས་འོག་གི་རྒྱུད་ལེའུ་བདུན་པ། དཱི་པཾ་ཀ་ར་དང༌། ལོ་ཙཱ་བ་དགེ་སློང་བྱའི་གདོང་པ་ཅན་གྱིས་བསྒྱུར་བ་རྣམས་ཏེ་རྒྱུད་ཚན་བདུན་བཞུགས། སྤྱོད་རྒྱུད་པདྨའི་རིགས་ནི་བོད་དུ་འགྱུར་བ་མ་མཐོང་ངོ༌། ། ༼ད༽ དུམ་པར། སྤྱོད་རྒྱུད་རྡོ་རྗེའི་རིགས་འཕགས་པ་ལག་ན་རྡོ་རྗེ་དབང་བསྐུར་བའི་རྒྱུད་ཆེན་པོ་བམ་པོ་བཅུ་གཉིས་པ། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར། རྡོ་རྗེ་ས་གསུམ་དུ་རྒྱུ་བ་ཞེས་བྱ་བའི་རྟོག་པའི་རྒྱལ་པོ་རྟོག་པ་ལྔ་པ། ཀུ་མཱ་ར་བཛྲ་དང༌། ར་བྱིད་ལོ་ཙཱ་བས་བསྒྱུར་བ། འཕགས་པ་ལག་ན་རྡོ་རྗེ་གོས་སྔོན་ཅན་གྱི་རྟོག་པའི་གཟུངས། ཇོ་བོ་རྗེ་དང༌། རྒྱ་བརྩོན་སེང་གིས་བསྒྱུར་བ། འཕགས་པ་ལག་ན་རྡོ་རྗེ་གོས་སྔོན་ཅན་འཇིག་རྟེན་གསུམ་འདུལ་བའི་རྒྱུད་ལེའུ་ལྔ་པ། ཇོ་བོ་རྗེ་དང་རིན་ཆེན་བཟང་པོའི་འགྱུར་རྣམས་སོ། །བཞི་པ་བྱ་བའི་རྒྱུད་ཀྱི་སྐོར་ལ། སོ་སོའི་རྒྱུད་དང༌། ཕྱི་རྒྱུད་གཉིས། དང་པོ། དེ་བཞིན་གཤེགས་པའི་རིགས། པདྨའི་རིགས། རྡོ་རྗེའི་རིགས༑ ནོར་ཅན་གྱི་རིགས། ལྔ་རྩེན་གྱི་རིགས། འཇིག་རྟེན་པའི་རིགས་དང་དྲུག་ལས། དང་པོ་ལ་ཡང༌། རིགས་ཀྱི་གཙོ་བོ།

རིགས་ཀྱི་བདག་པོ། རིགས་ཀྱི་ཡུམ། རིགས་ཀྱི་གཙུག་ཏོར། རིགས་ཀྱི་ཁྲོ་བོ་དང་ཁྲོ་མོ། རིགས་ཀྱི་ཕོ་ཉ་ཕོ་མོ། དེ་བཞིན་གཤེགས་པའི་རིགས་སུ་བསྡུ་བའི་བྱང་སེམས། གནས་གཙང་མའི་རིས་ཀྱི་ལྷ་ལ་སོགས་ཏེ། བརྒྱད་དུ་བཤད་པའི་དང་པོ། རིགས་ཀྱི་གཙོ་བོ་དམ་ཚིག་གསུམ་བཀོད་པའི་རྒྱུད། ཀྲྀཥྞ་པཎྜི་ཏ་དང༌། ཚུལ་ཁྲིམས་རྒྱལ་བའི་འགྱུར། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཐེག་པ་ཆེན་པོའི་མདོ། བམ་པོ་གཉིས་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། འཕགས་པ་བཅོམ་ལྡན་འདས་སྨན་གྱི་བླ་བཻཌཱུརྻ་འོད་ཀྱི་རྒྱལ་པོའི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཐེག་ཆེན་གྱི་མདོ་སྨན་མདོ་ཆུང་བར་གྲགས་པ་ཤོ་ལོ་ཀ་ཉིས་བརྒྱ་པ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། འཕགས་པ་དེ་བཞིན་གཤེགས་པའི་ཏིང་ངེ་འཛིན་གྱི་སྟོབས་བསྐྱེད་པ་བཻཌཱུརྻ་འོད་ཅེས་བྱ་བའི་གཟུངས། ལོ་པཎ་སྔ་མ་དེ་རྣམས་ཀྱིས་བསྒྱུར་ཅིང༌། སླད་ནས་ཇོ་བོ་རྗེ་དང༌། ནག་ཚོ་ལོ་ཙཱ་བས་བཅོས་ཏེ་གཏན་ལ་ཕབ་པ། འཕགས་པ་ནོར་བུ་ཆེན་པོ་རྒྱས་པའི་གཞལ་མེད་ཁང་ཤིན་ཏུ་རབ་ཏུ་གནས་པའི་གསང་བ་དམ་པའི་ཆོ་ག་ཞིབ་མོའི་རྒྱལ་པོ་བམ་པོ་གཉིས་པ་ལེའུ་བདུན་པ། བིདྱཱ་ཀ་ར་པྲ་བྷ་དང༌། དཔལ་གྱི་ལྷུན་པོས་བསྒྱུར་ཅིང༌། སླད་ནས་བིདྱཱ་ཀ་ར་པྲ་བྷ་དང༌། དཔལ་བརྩེགས་ཀྱིས་ཞུས་པ་རྣམས་ཏེ་རྒྱུད་ཚན་དགུ་བཞུགས། ༼ན༽ དུམ་པར། བྱང་ཆུབ་སྙིང་པོའི་རྒྱན་འབུམ་གྱི་གཟུངས། འགྱུར་བྱང་མ་ཐེབས་པ། མཆོད་རྟེན་གཅིག་བཏབ་ན་བྱེ་བ་བཏབ་པར་འགྱུར་བའི་གཟུངས། འགྱུར་བྱང་མེད་པ། དེ་བཞིན་གཤེགས་པ་ཐམས་ཅད་ཀྱི་བྱིན་རླབས་ཀྱི་སྙིང་པོ་གསང་བ་རིང་བསྲེལ་གྱི་ཟ་མ་ཏོག་ཅེས་བྱ་བའི་གཟུངས་ཐེག་ཆེན་གྱི་མདོ། བིདྱཱ་ཀ་ར་པྲ་བྷ་དང༌། ལོ་ཙཱ་བ་དེ་བེནྡྲ་རཀྵི་ཏས་བསྒྱུར་ཞུས་གཏན་ལ་ཕབ་པ།

འཕགས་པ་ཡངས་པའི་གྲོང་ཁྱེར་དུ་འཇུག་པའི་མདོ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། ཤཱཀྱ་ཐུབ་པའི་སྙིང་པོའི་གཟུངས། རྣམ་པར་སྣང་མཛད་ཀྱི་གཟུངས། རྒྱལ་བའི་བླ་མའི་གཟུངས། ལས་ཀྱི་སྒྲིབ་པ་རྣམ་པར་སྦྱོང་བའི་གཟུངས། བདེ་ལྡན་གྱི་སྙིང་པོ་སངས་རྒྱས་སྙིང་པོ་ཞེས་བྱ་བའི་གཟུངས༑ ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། སངས་རྒྱས་ཀྱི་སྙིང་པོ་ཞེས་བྱ་བའི་ཆོས་ཀྱི་རྣམ་གྲངས། ལོ་པཎ་སྔ་མའི་འགྱུར། སངས་རྒྱས་ཐམས་ཅད་ཀྱི་ཡན་ལག་དང་ལྡན་པ་ཞེས་བྱ་བའི་གཟུངས། སངས་རྒྱས་བཅུ་གཉིས་པ་ཞེས་པ་ཐེག་ཆེན་གྱི་མདོ་རྣམས། ལོ་པཎ་སྔ་མ་གསུམ་གྱི་འགྱུར། སངས་རྒྱས་བདུན་པ་ཐེག་ཆེན་གྱི་མདོ། འགྱུར་བྱང་མེད་པ། སྣང་བ་མཐའ་ཡས་ཀྱི་གཟུངས། སྣང་བ་མཐའ་ཡས་རྗེས་སུ་དྲན་པ། ཟླ་བའི་འོད་ཀྱི་མཚན་རྗེས་སུ་དྲན་པ། དེ་བཞིན་གཤེགས་པ་སྤྱིའི་སྙིང་པོ་རྗེས་སུ་དྲན་པ། རིན་ཆེན་གཙུག་ཏོར་ཅན་གྱི་མཚན་རྗེས་སུ་དྲན་པ། དྲི་མ་མེད་པ་ཞེས་བྱ་བའི་གཟུངས། ཁྱད་པར་ཅན་ཞེས་བྱ་བའི་གཟུངས། དཀྱིལ་འཁོར་བརྒྱད་པ་ཞེས་བྱ་བ་ཐེག་ཆེན་གྱི་མདོ་རྣམས། ལོ་པཎ་སྔ་མ་གསུམ་གྱི་འགྱུར། ཤེར་ཕྱིན་ཉུང་ངུ་ཐེག་ཆེན་གྱི་མདོ། འགྱུར་བྱང་མེད་པ། ཤེས་རབ་སྙིང་པོ་བམ་པོ་གཅིག་པ། བི་མ་ལ་མི་ཏྲ་དང༌། རིན་ཆེན་སྡེས་བསྒྱུར་ཅིང་ཞུས། སླད་དགེ་སློང་ནམ་མཁའ་ལ་སོགས་པས་ཀྱང་ཞུས་དག་བགྱིས་ཤིང་བསམ་ཡས་དགེ་རྒྱས་ཀྱི་བྱང་སྒོ་བཻ་རོའི་ཕྱག་བྲིས་ལ་གཏུགས་པ། སངས་རྒྱས་བཅོམ་ལྡན་འདས་ཀྱི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། འགྱུར་བྱང་མེད་པ། འཕགས་པ་འཇམ་དཔལ་རྩ་བའི་རྒྱུད་ལེའུ་སོ་དྲུག་པ། དགེ་བསྙེན་ཆེན་པོ་ཀུ་མཱ་ར་ཀ་ལ་ཤ་དང༌། ལོ་ཙཱ་བ་ཤཱཀྱ་བློ་གྲོས་ཀྱིས་བསྒྱུར་བ་རྣམས་ཏེ་རྒྱུད་ཚན་ཉེར་དྲུག་བཞུགས། ༼པ༽ དུམ་པར། དཔའ་བོ་གཅིག་པ་གྲུབ་པའི་རྒྱུད་ལེའུ་བཞི་པ། དཱི་པཾ་ཀ་ར་ཤྲཱི་ཛྙཱ་ན་དང༌། དགེ་བའི་བློ་གྲོས་ཀྱིས་བསྒྱུར་ཅིང༌།

ཚུལ་ཁྲིམས་རྒྱལ་བས་གཏན་ལ་ཕབ་པ། བཅོམ་ལྡན་འདས་ཀྱིས་འཇམ་དཔལ་རྣོན་པོ་ལ་བསྟོད་པ། འགྱུར་བྱང་མེད་པ། འཇམ་དཔལ་ངག་གི་དབང་ཕྱུག་ལ་བུ་མོ་བརྒྱད་ཀྱིས་བསྟོད་པ། འགྱུརབྱང་མེད་པ། འཕགས་པ་འཇམ་དཔལ་གྱི་ཞལ་ནས་གསུངས་པ་ཞེས་བྱ་བའི་གཟུངས། ཛྙཱ་ན་གརྦཧ་དང་ཀླུའི་དབང་པོས་བསྒྱུར་ཅིང༌། བི་ཤུདྡྷ་སིངྷ་དང༌། དེ་བ་ཙནྡྲས་ཞུས་ནས་གཏན་ལ་ཕབ་པ། འཕགས་པ་འཇམ་དཔལ་གྱིས་དམོད་པ་བཙུག་པ་ཞེས་བྱ་བའི་གཟུངས། འཇམ་དཔལ་གྱིས་དམ་བཅས་པའི་གཟུངས། འཇམ་དཔལ་གྱི་མཚན། ཤེས་རབ་བློ་འཕེལ། ཡི་གེ་འབྲུ་གཅིག་པ། ཕར་ཕྱིན་མཚན་བརྒྱ་རྩ་བརྒྱད་པ། ཤེར་ཕྱིན་ཀོའུ་ཤི་ཀ །འཕགས་པ་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ཐེག་ཆེན་གྱི་མདོ་ལེའུ་སོ་གཅིག་པ། ལོ་ཙཱ་བ་འགོས་ཆོས་འགྲུབ་ཀྱིས་རྒྱ་ནག་གི་དཔེ་ལས་བསྒྱུར་བ། འཕགས་པ་གསེར་འོད་དམ་པ་མདོ་སྡེའི་དབང་པོའི་རྒྱལ་པོ་ཐེག་ཆེན་གྱི་མདོ་ལེའུ་ཉེར་དགུ་པ། ཛི་ན་མི་ཏྲ་དང༌༑ ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་ནས་གཏན་ལ་ཕབ་པ་རྣམས་ཏེ་རྒྱུད་ཚན་བཅུ་གསུམ་བཞུགས། ༼ཕ༽ དུམ་པར། འཕགས་པ་གསེར་འོད་དམ་པ་མདོ་སྡེའི་དབང་པོའི་རྒྱལ་པོ་ལེའུ་ཉེར་གཅིག་པ། འགྱུར་བྱང་མ་ཐེབས་པ། རིགས་ཀྱི་ཡུམ་དུ་གྱུར་པ་སྟོང་ཆེན་མོ་རབ་ཏུ་འཇོམས་མ་བམ་པོ་གཉིས་པ། ཤཱི་ལེནྡྲ་བོ་དྷི་དང༌། ཛྙཱ་ན་སིདྡྷི་དང༌། ཤཱཀྱ་པྲ་བྷ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་ཤིང༌། སླར་ཡང་འགོས་ལོ་གཞོན་ནུ་དཔལ་གྱིས་ཆོས་རྗེ་ཆག་ལོའི་རྒྱ་དཔེ་དང་བསྟུན་ནས་དག་པར་བཅོས་པ། རིགས་སྔགས་ཀྱི་རྒྱལ་མོ་རྨ་བྱ་ཆེན་མོ། ལོ་པཎ་སྔ་མ་བཞིའི་འགྱུར། རིག་པའི་རྒྱལ་མོ་སོ་སོར་འབྲང་མ་ཆེན་མོ། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། བསིལ་བའི་ཚལ་ཆེན་མོའི་མདོ། སྟོང་ཆེན་རབ་འཇོམས་དང་འགྱུར་གཅིག་པ།

གསང་སྔགས་ཆེན་མོ་རྗེས་སུ་འཛིན་པའི་མདོ། སྟོང་ཆེན་རབ་འཇོམས་དང་འགྱུར་གཅིག་པ། ལྷ་མོ་འོད་ཟེར་ཅན་མའི་གཟུངས། ཨ་མོ་གྷ་བཛྲ་དང༌། བ་རི་རིན་ཆེན་གྲགས་ཀྱིས་བསྒྱུར་བ། སྒྱུ་མའི་འོད་ཟེར་ཅན་འབྱུང་བའི་རྒྱུད་ནས་བྱུང་བའི་རྟོག་པའི་རྒྱལ་པོ། འགྱུར་བྱང་མེད་པ། འཕགས་མ་འོད་ཟེར་ཅན་གྱི་དཀྱིལ་འཁོར་གྱི་ཆོ་ག་འོད་ཟེར་ཅན་འབྱུང་བའི་རྒྱུད་སྟོང་ཕྲག་བཅུ་གཉིས་པ་ནས་ཕྱུང་བའི་འོད་ཟེར་ཅན་གྱི་རྟོག་པ་བདུན་བརྒྱ་པ༑ འགྱུར་བྱང་མེད་པ། པརྞ་ཤ་བ་རིའི་མདོ། འཕགས་མ་རི་ཁྲོད་ལོ་མ་གྱོན་མའི་གཟུངས། འཕགས་མ་རྡོ་རྗེ་ལུ་གུ་རྒྱུད་མའི་རྒྱུད་ཀྱི་རྟོག་པ་ལེའུ་བཞི་པ། ཨ་ཏུ་ལ་ད་ས་བཛྲ་དང༌། མར་པ་ཆོས་དབང་གྲགས་པས་བསྒྱུར་བ། ལྷ་མོ་སྐུལ་བྱེད་མའི་གཟུངས། འཕགས་པ་དུག་སེལ་ཞེས་བྱ་བའི་རིག་སྔགས། འཕགས་པ་དབྱིག་དང་ལྡན་པ་ཞེས་བྱ་བའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། གྲགས་ལྡན་མའི་གཟུངས། རིགས་སྔགས་ཀྱི་རྒྱལ་མོ་རྒྱལ་བ་ཅན་ཞེས་བྱ་བའི་གཟུངས། འཕགས་པ་དབྱིག་ལྡན་དང་འགྱུར་འདྲ་བ། འཕགས་པ་རྒྱལ་བ་ཅན་ཞེས་བྱ་བའི་གཟུངས། རིགས་སྔགས་ཀྱི་རྒྱལ་མོ་རྨ་བྱའི་ཡང་སྙིང༌། རིགས་སྔགས་ཀྱི་རྒྱལ་མོ་སྒྲོལ་མ་མཆོག་གི་གཟུངས། འཕགས་མ་ལྷ་མོ་བརྒྱད་ཀྱི་གཟུངས། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། རིགས་ཀྱི་གཙུག་ཏོར་གྱི་སྐོར་ལ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བའི་གཟུངས་རྟོག་པ་དང་བཅས་པ། འཕགས་པ་ངན་འགྲོ་ཐམས་ཅད་ཡོངས་སུ་སྦྱོང་བའི་གཙུག་ཏོར་རྣམ་པར་རྒྱལ་བའི་གཟུངས། ཛི་ན་མི་ཏྲ་དང༌། སུ་རེནྡྲ་བོ་དྷི་དང་ཡེ་ཤེས་སྡེས་བསྒྱུར་བ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བའི་གཟུངས་རྟོག་པ་དང་བཅས་པ། ཆོས་ཀྱི་སྡེ་དང༌། ཁམས་པ་ལོ་ཙཱ་བ་དགེ་སློང་བ་རིས་བསྒྱུར་བ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་མའི་གཟུངས་ཞེས་བྱ་བའི་རྟོག་པ།

དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པའི་རིགས་སྔགས་ཀྱི་རྒྱལ་མོ་གཙུག་ཏོར་གདུགས་དཀར་མཆོག་ཏུ་གྲུབ་པ་ཞེས་བྱ་བའི་གཟུངས། པ་རི་ཧ་ཏ་བྷ་དྲ་དང༌། གཟུ་འགའ་རྡོར་གྱིས་བསྒྱུར་བ། གཙུག་ཏོར་གདུགས་དཀར་གཞན་གྱིས་མི་ཐུབ་པའི་གཟུངས་མི་ཡུལ་མའམ་དཀར་ཆུང་མར་གྲགས་པ། གདུགས་དཀར་གཞན་གྱིས་མི་ཐུབ་པ་ལྷ་ཡུལ་མ་ཆུང་བ། ཁ་ཆེའི་པཎྜི་ཏ་མ་ཧཱ་ཛྙཱ་ནས་རང་འགྱུར་དུ་མཛད་པ། ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པའི་སྣང་བ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང༌། དམ་ཚིག་གི་ལས་རྣམ་པར་ལྟ་བའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། རིགས་ཀྱི་ཕོ་ཉ་མོའི་ཆར་གཏོགས་པ། ནད་ཐམས་ཅད་རབ་ཏུ་ཞི་བར་བྱེད་བའི་གཟུངས། རིམས་ནད་རབ་ཏུ་ཞི་བར་བྱེད་པའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང་ཡེ་ཤེས་སྡེས་བསྒྱུར་བ། རིམས་ནད་ཐམས་ཅད་ཞི་བའི་གཟུངས། འཕགས་པ་མིག་ནད་རབ་ཏུ་ཞི་བར་བྱེད་པའི་མདོ། འབྲུམ་བུའི་ནད་ཞི་བར་བྱེད་པའི་གཟུངས༑ གཞང་འབྲུམ་ཞི་བར་བྱེད་པའི་མདོ། ལོ་པཎ་སྔ་མ་གསུམ་གྱི་འགྱུར། མི་རྒོད་རྣམ་པར་འཇོམས་པའི་གཟུངས། བུ་མང་པོ་སྟོན་པའི་གཟུངས། ལོ་པཎ་སྔ་མ་གསུམ་གྱི་འགྱུར། སྟོང་འགྱུར་གྱི་གཟུངས། ཡེ་ཤེས་ཏ་ལ་ལའི་གཟུངས་འགྲོ་བ་ཡོངས་སུ་སྦྱོང་བ། འོད་ཟེར་དྲི་མ་མེད་པའི་རྣམ་པར་དག་པའི་འོད་ཀྱི་གཟུངས། བིདྱཱ་ཀ་ར་སིངྷ་དང༌། དཔལ་གྱི་ལྷུན་པོས་བསྒྱུར་བ། སླད་ནས་ཇོ་བོ་ཨ་ཏི་ཤ་དང༌། འབྲོམ་སྟོན་པས་སྔགས་རྣམས་དག་པར་བཅོས་པ། ཤེས་པ་ཐམས་ཅད་མཐར་ཕྱིན་པར་གྲུབ་པའི་མཆོད་རྟེན་གྱི་གཟུངས༑ རིགས་ཀྱི་གཙོ་བོ་རྟེན་ཅིང་འབྲེལ་བར་འབྱུང་བའི་སྙིང་པོའི་ཆོ་གའི་གཟུངས། དེ་བེནྡྲ་རཀྵི་ཏས་ཐོ་གར་གྱི་ཡུལ་ནས་བསྒྱུར་བ། རྟེན་འབྲེལ་སྙིང་པོའི་མདོ་ཐེག་ཆེན་རྟེན་ཅིང་འབྲེལ་བར་འབྱུང་བའི་སྙིང་པོ།

རིན་ཆེན་བརྡར་བའི་གཟུངས། གཙུག་ཏོར་འབར་བ། སྨན་ལ་སྔགས་གདབ་པ། བསྐོར་བའི་གཟུངས་གཉིས། ཡོན་ཡོངས་སུ་སྦྱོང་བའི་གཟུངས་གཉིས། ཐོས་པ་འཛིན་པའི་གཟུངས་གཉིས། ཤེས་རབ་བསྐྱེད་པའི་གཟུངས་གསུམ། ཛྙཱ་ན་གརྦཧ་དང༌། ཀླུའི་དབང་པོས་བསྒྱུར་ཅིང༌། སླར་ཡང་བིདྱཱ་ཀ་ར་སིངྷ་དང༌། དེ་བ་ཙནྡྲས་བཅོས་པ། ཤོ་ལོ་ཀ་བརྒྱ་ལོབས་པའི་གཟུངས་གཉིས། ཤོ་ལོ་ཀ་སྟོང་ལོབས་པའི་གཟུངས་གཉིས། ཤོ་ལོ་ཀ་སུམ་སྟོང་ལོབས་པའི་གཟུངས་གཅིག །མི་བརྗེད་པའི་གཟུངས། ཕྱག་བྱ་བའི་གཟུངས། གོས་བརྒྱ་ཐོབ་པའི་གཟུངས། མི་རྣམས་དགའ་བར་བྱེད་པའི་གཟུངས། པདྨའི་སྤྱན་གྱི་གཟུངས། ངན་སོང་སྦྱོང་བའི་གཟུངས། སྐྲན་ཞི་བའི་གཟུངས། མ་ཞུ་བ་འབྱང་བའི་གཟུངས། སྡང་བ་ཞི་བའི་གཟུངས། ཁྲོས་པ་ཞི་བའི་གཟུངས་གཉིས། ཚིག་བཙུན་པའི་གཟུངས། བདག་བསྲུང་བའི་གཟུངས། ཡིད་དུ་འོང་བའི་གཟུངས། མགྲིན་པ་སྙན་པའི་གཟུངས། དོན་འགྲུབ་པའི་གཟུངས། ལས་འགྲུབ་པའི་གཟུངས། དུག་ཞི་བར་བྱེད་པའི་གཟུངས། བཅིང་བ་འགྲོལ་བའི་གཟུངས། བདུད་སྐྲག་པར་བྱེད་པའི་གཟུངས། རྨ་སྦྱོར་བའི་གཟུངས། མེའི་ཟུག་རྔུ་ཞི་བའི་གཟུངས། མཁྲིས་ནད་ཞི་བའི་གཟུངས། བད་ཀན་ཞི་བའི་གཟུངས། ཀྵ་ཡ་སེལ་བའི་གཟུངས། རིམས་དང་སྲོག་ཆགས་བསྲུང་བའི་གཟུངས། སྨན་ལ་སྔགས་གདབ་པ་དང༌། སྨན་གཏོང་བའི་སྔགས། མཆོག་ཐོབ་པ་དང༌། སྟོང་ཕྲག་བརྒྱ་པའི་སྔགས། ཉི་ཤུ་ལྔ་པའི་གཟུངས། བརྒྱད་སྟོང་པའི་གཟུངས། ཕར་ཕྱིན་དྲུག་གི་སྙིང་པོ། ཕར་ཕྱིན་བཅུ་ཐོབ་པ། ཚད་མེད་བཞི་ཐོབ་པ། སྟོང་ཕྲག་བརྒྱ་པ་གཟུང་བར་འགྱུར་བ། ཕལ་པོ་ཆེ་གཟུང་བར་འགྱུར་བ། སྡོང་པོ་བཀོད་པའི་སྙིང་པོ། ཏིང་ངེ་འཛིན་རྒྱལ་པོ་གཟུང་བར་འགྱུར་བ། རྨ་བྱ་ཆེན་མོའི་སྙིང་པོ། སོ་སོར་འབྲང་མ་གཟུང་བར་འགྱུར་བ། ལང་ཀར་གཤེགས་པ་ཀློག་པར་འགྱུར་བའི་གཟུངས་རྣམས་པདྨའི་རིགས་སོ། །དྲིལ་བས་ཆོས་ཚན་བརྒྱ་ཕྲག་གཅིག་དང་ལྔ་བཞུགས། ༼བ༽ དུམ་པར། མཆོད་པའི་སྤྲིན་གྱི་གཟུངས།

ཡོན་ཏན་བསྔགས་པ་དཔག་ཏུ་མེད་པའི་གཟུངས། ཆོས་ཐམས་ཅད་ཀྱི་ཡུམ་གྱི་གཟུངས། ཕྱིར་ཟློག་སྟོབས་ཆེན་དང་མདངས་ཕྱིར་འཕྲོག་པ། རིགས་སྔགས་དབུགས་ཆེན་པོ། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ། རིགས་ཀྱི་ཁྲོ་བོ་ཁྲོ་མོའི་སྐོར་ལ། ཁྲོ་བོ་རྣམ་པར་རྒྱལ་བའི་རྟོག་པ་གསང་བའི་རྒྱུད་ཅེས་སམ། འཇམ་དཔལ་གྱི་རྩ་བའི་ཆོ་ག་ཞིབ་མོར་ཡང་གྲགས་པ། གཤིན་རྗེའི་གཤེད་ཀྱི་རྒྱུད་རྟོག་པ་དང་པོ། རྟོག་པ་ཕྱི་མ། ཕྱི་མའི་ཕྱི་མ་སྟེ་གསུམ་ལ་རིམ་པར་ཕྱེ་བ་བཅོ་བརྒྱད་དེའི་གསང་བའི་རྟོག་པར་གཏོགས་པ་ལ་རིམ་པར་ཕྱེ་བ་ལྔ་རྣམས་ཏེ་བསྡོམས་པས་རིམ་པར་ཕྱེ་བ་ཉེར་གཉིས་པ། འགྱུར་བྱང་མ་ཐེབས་པ། གཙུག་གི་ནོར་བུ། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། ཙནྡན་གྱི་ཡན་ལག །ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། ཕྱིར་ཟློག་རྣམ་པར་རྒྱལ་བ་ཅན་མདངས་ཕྱིར་འཕྲོག་པའི་མདོ། གཞན་གྱིས་མི་ཐུབ་པ་རིན་པོ་ཆེའི་ཕྲེང་བ། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། མི་འཇིགས་པ་སྦྱིན་པ། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ། གདོན་མི་ཟ་བའི་གཟུངས། སངས་རྒྱས་རབས་བདུན་གྱི་རྟོགས་བརྗོད་དང་བཅས་པ། གཞན་གྱིས་མི་ཐུབ་པའི་རིག་ཆེན་མོ། མི་འཇིགས་པ་སྦྱིན་པ་དང་རིགས་ཀྱི་ཡུམ་དབང་བསྐུར་བའི་གཟུངས་གཉིས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། མིག་རྣམ་པར་སྦྱོང་བའི་རིག་སྔགས། བར་གཅོད་རྣམ་པར་སྦྱོང་བ། ལོ་པཎ་སྔ་མ་གསུམ་གྱི་འགྱུར། བར་དུ་གཅོད་པ་སེལ་བ། འགྲོ་ལྡིང་བའི་རིག་སྔགས། རྒྱལ་མཚན་རྩེ་མོའི་དཔུང་རྒྱན། སའི་དབང་པོ་ཆེན་པོའི་གཟུངས། བེ་ཅོན་ཆེན་པོའི་གཟུངས། རིགས་ཀྱི་ཕོ་ཉ་མོའི་སྐོར་ལ་སྒོ་བཟང་པོའི་གཟུངས་རྣམས། ཛི་ན་མི་ཏྲ་དང༌༑ དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། ཆོས་ཀྱི་རྒྱ་མཚོའི་གཟུངས། སུ་རེནྡྲ་བོ་དྷི་དང༌། པྲཛྙཱ་ཝརྨ་དང༌། ཡེ་ཤེས་སྡེས་བསྒྱུར་བ།

འདི་གནས་གཙང་མའི་རིས་ཀྱི་ཁོངས་སུ་གཏོགས་པ། ཚིགས་སུ་བཅད་པ་གཉིས་པའི་གཟུངས། སྒོ་དྲུག་པ་ཡི་གེ་དྲུག་མའི་རིག་སྔགས། གསེར་ཅན་གྱི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར། སྙིང་རྗེ་མཆོག་གི་གཟུངས། མེ་ཏོག་བརྩེགས་པའི་གཟུངས། འཕགས་པ་གཟུངས་ཆེན་པོ། ལོ་པཎ་སྔ་མ་གསུམ་གྱི་འགྱུར། མི་གཡོ་བའི་གཟུངས་ལེའུ་དགུ་པ། དྷརྨ་ཤྲཱི་མི་ཏྲ་དང༌། ཆོས་ཀྱི་བཟང་པོས་བསྒྱུར་བ། ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལེའུ་བཅུ་པ། འགྱུར་བྱང་མེད་པ། གོང་གི་མི་གཡོ་བའི་གཟུངས་གཉིས་རིགས་ཀྱི་ཕོ་ཉ་མོའི་རིགས་སུ་གཏོགས་སོ། །དེ་བཞིན་གཤེགས་པའི་རིགས་སུ་བསྡུ་བའི་བྱང་སེམས་ཀྱི་སྐོར་ལ་སྤྱན་རས་གཟིགས་ཀྱི་མཚན་བརྒྱ་རྩ་བརྒྱད། བྱམས་པའི་མཚན་བརྒྱ་རྩ་བརྒྱད། ནམ་མཁའི་སྙིང་པོའི་མཚན་བརྒྱ་རྩ་བརྒྱད། ཀུན་ཏུ་བཟང་པོའི་མཚན་བརྒྱ་རྩ་བརྒྱད། ལག་ན་རྡོ་རྗེའི་མཚན་བརྒྱ་རྩ་བརྒྱད། འཇམ་དཔལ་གྱི་མཚན་བརྒྱ་རྩ་བརྒྱད། སྒྲིབ་སེལ་གྱི་མཚན་བརྒྱ་རྩ་བརྒྱད། ས་སྙིང་གི་མཚན་བརྒྱ་རྩ་བརྒྱད་རྣམས་གཟུངས་སྔགས་དང་བཅས་པ། སྤྱན་རས་གཟིགས་ཀྱི་མཚན་བརྒྱ་རྩ་བརྒྱད། འཇམ་དཔལ་གྱི་མཚན་བརྒྱ་རྩ་བརྒྱད། བྱམས་པས་དམ་བཅས་པ། བཛྲ་པཱ་ཎི་དང༌། ཆོས་ཤེས་ཀྱིས་བསྒྱུར་བ། ནོར་ཅན་གྱི་རིགས་ལ་འཕགས་པ་གནོད་འཛིན་གྱི་མཚན་བརྒྱ་རྩ་བརྒྱད་པ། གནས་གཙང་མའི་རིས་ཀྱི་ལྷ་ལ་སོགས་པའི་མདོ་ཆེན་པོ། འདུས་པ་ཆེན་པོ། མདོ་ཆེན་པོ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པ་གཉིས། ཛི་ན་མི་ཏྲ་དང༌། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། འཕགས་པ་སྤྲིན་ཆེན་པོ་སྟོང་ཕྲག་བརྒྱ་པ་ལས་ཆར་དབབ་པ་རླུང་གི་དཀྱིལ་འཁོར་ཆོ་ག་དང་བཅས་པ། ཛི་ན་མི་ཏྲ་དང༌། ཤཱི་ལེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ་སྐད་གསར་བཅད་ཀྱིས་བཅོས་པ། སྤྲིན་ཆེན་པོ་རླུང་གི་དཀྱིལ་འཁོར་གྱི་ལེའུ། ཀླུ་ཐམས་ཅད་ཀྱི་སྙིང་པོ།

ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཡེ་ཤེས་སྡེས་བསྒྱུར་བ། ཀླུའི་རྒྱལ་པོ་གཟི་ཅན་གྱིས་ཞུས་པའི་གཟུངས། ཚོགས་ཀྱི་བདག་པོའི་རྒྱུད། དངོས་གྲུབ་འབྱུང་བའི་ལེའུ་བཅོ་ལྔ་པ། ཇོ་བོ་རྗེས་འབྲོམ་སྟོན་པ་ལ་གནང་བ། ཚོགས་བདག་གི་སྙིང་པོ། གཟའ་རྣམས་ཀྱི་ཡུམ་ཞེས་བྱ་བའི་གཟུངས། ས་སྐྱ་པ་གྲགས་པ་རྒྱལ་མཚན་གྱིས་རྒྱ་དཔེ་ལྟར་དག་པར་བཅོས་པ། ཡང་གཟའ་ཡུམ་ཆུང་བ། འཕགས་པ་ནོར་གྱི་རྒྱུན་མའི་གཟུངས་ཁྱིམ་བདག་ཟླ་བཟང་གིས་ཞུས་པ། ཡང་ནོར་རྒྱུན་མའི་གཟུངས་ཀྱི་རྟོག་པ༑ དཔལ་ནག་པོ་ཆེན་པོའི་རྒྱུད་ལེའུ་བརྒྱད་པ། ཨ་མོ་གྷ་བཛྲ་དང༌། ཕུར་བུ་འོད་ཀྱིས་བསྒྱུར་བ། དཔལ་ནག་པོ་ཞེས་བྱ་བའི་གཟུངས། ལྷ་མོ་ནག་མོ་ཆེན་མོའི་གཟུངས། ནག་པོའི་གཟུངས༑ རིམས་ནད་ཐམས་ཅད་ལས་རྣམ་པར་ཐར་བར་བྱེད་པ། པྲཛྙཱ་ཝརྨ་དང༌། ཛྙཱ་ན་སེ་ནས་བསྒྱུར་བ། དཔལ་ལྷ་མོ་ནག་མོའི་བསྟོད་པ་རྒྱལ་པོའི་རྒྱུད། ལྷ་མོ་ནག་མོའི་མཚན་བརྒྱ་རྩ་བརྒྱད་པ། ལྷ་དབང་བརྒྱ་བྱིན་གྱིས་ལྷ་མོ་ལ་བསྟོད་པ། འཕགས་པ་རོ་ལངས་བདུན་པའི་གཟུངས། བི་ཤུདྡྷ་སིངྷ་དང༌། ཡེ་ཤེས་སྡེས་བསྒྱུར་བ། སླར་ཡང་བིདྱཱ་ཀ་ར་སིངྷ་དང༌། ལོ་ཙཱ་བ་དེ་ཉིད་ཀྱིས་ཞུས་པ། སུ་རཱུ་པའི་གཟུངས། ཡེ་ཤེས་སྐར་མདའི་གཟུངས། སྙིང་པོའི་བདུད་རྩི་འབྱུང་བའི་གཟུངས། ཁ་འབར་མ་དབུགས་དབྱུང་བའི་གཏོར་ཆོག ༑ཁ་འབར་མ་ལ་སྐྱབས་མཛད་པའི་གཟུངས། འཇུར་གེགས་ཞེས་བྱ་བའི་གཟུངས། ཡེ་ཤེས་སྡེས་བསྒྱུར་བ། ལུས་ཀྱི་ཟག་པ་སྦྱིན་པར་གཏོང་བའི་གཟུངས། བླ་མ་རྡོ་རྗེ་གདན་པས་རྒྱུད་ནས་ཕྱུང་བ། བ་རི་ལོ་ཙཱ་བའི་འགྱུར། འདི་གཉིས་བྱ་རྒྱུད་འཇིག་རྟེན་པའི་རིགས་སུ་བསྡུའོ། །ཇི་ལྟར་སྨོན་ལམ་བཏབ་པ་བཞིན་དུ་སྐྱེ་བར་འགྱུར་བའི་གཟུངས། པདྨའི་རིགས་ལ་ཚེ་དཔག་ཏུ་མེད་པའི་མདོ་གཉིས། སྙིང་པོ་ཚེ་དཔག་ཏུ་མེད་པའི་ཐེག་ཆེན་ཚེ་དཔག་མེད་ཀྱི་སྙིང་པོའི་གཟུངས། པུཎྱ་སཾ་བྷ་ཝ་དང༌། པ་ཚབ་ཉི་མ་གྲགས་ཀྱི་འགྱུར།

རིགས་ཀྱི་བདག་པོའི་རིགས་སྤྱན་རས་གཟིགས་ཀྱི་རྩ་རྒྱུད་པདྨའི་དྲ་བ་ལེའུ་བཅུ་གཉིས་པ། སོ་མ་ཤྲཱི་བྷ་དྲ་དང༌། ལོ་ཙཱ་བ་སྐྱུ་ར་ཚུལ་ཁྲིམས་འོད་ཟེར་གྱིས་བསྒྱུར་བ་རྣམས་ཏེ་ཆོས་ཚན་བརྒྱད་ཅུ་གྱ་གཉིས་བཞུགས། ༼མ༽ དུམ་པར། འཕགས་པ་དོན་ཡོད་ཞགས་པའི་ཆོ་ག་ཞིབ་མོའི་རྒྱལ་པོ་བམ་པོ་ཉེར་བཞི་པ། འགྱུར་བྱང་མེད་པ། འཕགས་པ་དོན་ཡོད་ཞགས་པའི་སྙིང་པོ་ཐེག་ཆེན་གྱི་མདོ། ཨ་མོ་གྷ་བཛྲ་དང༌། རིན་ཆེན་གྲགས་ཀྱིས་བསྒྱུར་བ། དོན་ཞགས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་པའི་གཟུངས། མཉྫུ་ཤྲཱི་ཝརྨ་དང༌། བློ་ལྡན་ཤེས་རབ་ཀྱིས་བསྒྱུར་ཅིང༌། ཆོས་ཀྱི་ཤེས་རབ་ནས་ཀྱང་བསྒྱུར་བ། སྤྱན་རས་གཟིགས་ཕྱག་སྟོང་སྤྱན་སྟོང་དུ་སྤྲུལ་པའི་གཟུངས། སྤྱན་རས་གཟིགས་ཕྱག་སྟོང་སྤྱན་སྟོང་ཐོགས་པ་མི་མངའ་བའི་གཟུངས་ཆོ་ག་དང་བཅས་པ་བམ་པོ་གསུམ་པ། འགོས་ཆོས་གྲུབ་ཀྱིས་རྒྱ་ནག་གི་དཔེ་ལས་བསྒྱུར་བ་རྣམས་ཏེ་རྒྱུད་ཚན་ལྔ་བཞུགས། ༼ཙ༽ དུམ་པར། སྤྱན་རས་གཟིགས་དབང་ཕྱུག་གི་གསང་བའི་མཛོད་ཐོགས་པ་མེད་པ་ཡིད་བཞིན་གྱི་འཁོར་ལོའིསྙིང་པོའི་གཟུངས་ལེའུ་དྲུག་པ། བནྡེ་ཆོས་འགྲུབ་ཀྱིས་རྒྱ་ནག་གི་དཔེ་ལས་བསྒྱུར་བ། སྤྱན་རས་གཟིགས་དབང་ཕྱུག་གི་གཟུངས། སྤྱན་རས་གཟིགས་ཀྱི་སྙིང་པོ། སྤྱན་རས་གཟིགས་ཞལ་བཅུ་གཅིག་པའི་གཟུངས། ཤཱི་ལེནྡྲ་བོ་དྷི་དང༌། ཡེ་ཤེས་སྡེའི་འགྱུར། ཞལ་བཅུ་གཅིག་པའི་རིག་སྔགས་ཀྱི་སྙིང་པོའི་གཟུངས། འགོས་ཆོས་འགྲུབ་ཀྱིས་རྒྱ་ནག་གི་དཔེ་ལས་བསྒྱུར་བ། པདྨ་ཅོད་པན་ཅན་ཞེས་བྱ་བའི་རྒྱུད་ལེའུ་བཅུ་གཉིས་པ། དྷརྨ་ཤྲཱི་མི་ཏྲ་དང་ཆོས་ཀྱི་བཟང་པོས་བསྒྱུར་བ། འཇིག་རྟེན་དབང་ཕྱུག་གི་རྟོག་པ། པཎྜི་ཏ་ཛམ་བྷ་ལ་དང༌། ལོ་ཙཱ་བ་བ་རིས་བསྒྱུར་བ། ཀུན་ཏུ་བཟང་པོའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ། ནཱི་ལ་ཀཎྛའི་གཟུངས། སྤྱན་རས་གཟིགས་ཧ་ཡ་གྲཱི་ཝའི་གཟུངས། ཐུགས་རྗེ་ཆེན་པོའི་གཟུངས་ཕན་ཡོན་དང་བཅས་པ།

ཤཱཀྱ་ཡེ་ཤེས་ཀྱིས་བསྒྱུར་བ། སྤྱན་རས་གཟིགས་ཀྱི་མཚན་བརྒྱ་རྩ་བརྒྱད་པ། གནོད་འཛིན་ཆུ་དབང་སྙིང་རྗེ་ཅན་གྱི་གཟུངས། བདེ་བྱེད་ཀློག་པ་སོར་མོ་ཅན་ཞེས་རིག་པའི་རྒྱལ་མོ་ལུས་ཀྱི་དབྱིབས་མཛེས་པའི་གཟུངས། པྲཛྙཱ་ཝརྨ་དང༌། ཡེ་ཤེས་སྡེའི་འགྱུར། སེང་གེ་སྒྲའི་རྒྱུད། པྲཛྙཱ་ཀ་ར་དང༌། འགོས་ཁུག་པ་ལྷས་བཙས་ཀྱིས་བསྒྱུར་བ། སྤྱན་རས་གཟིགས་སེང་གེའི་སྒྲའི་གཟུངས། དངོས་གྲུབ་བརྙེས་པའི་རྗེ་བཙུན་མ་རྡོ་རྗེ་སེམས་མ་དང༌། མགར་ཤེས་རབ་འབྱུང་གནས་ཀྱིས་བསྒྱུར་བ། སྤྱན་རས་གཟིགས་སེང་གེ་སྒྲའི་གཟུངས། ངག་གི་དབང་ཕྱུག་དང༌། ཀློག་སྐྱ་ཤེས་རབ་བརྩེགས་ཀྱིས་བསྒྱུར་བ། སྙིང་རྗེ་མི་བཤོལ་བའི་གཟུངས། སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་བ་སྐད་གསར་བཅད་ཀྱིས་བཅོས་པ། རིགས་ཀྱི་ཡུམ་ལ་དེ་བཞིན་གཤེགས་པ་ཐམས་ཅད་ཀྱི་ཡུམ་སྒྲོལ་མ་ལས་སྣ་ཚོགས་འབྱུང་བའི་རྒྱུད་ལེའུ་སོ་ལྔ་པ། དྷརྨ་ཤྲཱི་མི་ཏྲ་དང༌། ཆོས་ཀྱི་བཟང་པོས་བསྒྱུར་བ། འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ་རིགས་གཉིས། སྒྲོལ་མའི་གཟུངས། སྒྲོལ་མ་རང་གིས་དམ་བཅས་པའི་གཟུངས། སྒྲོལ་མ་འཇིགས་པ་བརྒྱད་སྐྱོབ་ཀྱི་མདོ་གཟུངས། འཇིགས་པ་བརྒྱད་ལས་སྒྲོལ་བའི་གཟུངས། ལྷ་མོ་སྒྲ་དབྱངས་ལ་བསྟོད་པ། ལྷ་མོ་ཆེན་མོ་དཔལ་ལུང་བསྟན་པ་དང༌། འཕགས་པ་དཔལ་ཆེན་མོའི་མདོ་དང༌། དཔལ་ཆེན་མོའི་མཚན་བཅུ་གཉིས་པ་གསུམ། ཛི་ན་མི་ཏྲ་དང༌། ཡེ་ཤེས་སྡེའི་འགྱུར། རིགས་ཀྱི་བཀའ་ཉན་ཕོ་མོར་གཏོགས་སོ། །རྡོ་རྗེའི་རིགས་ནང་ཚན་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བའི་གཟུངས། རིགས་ཀྱི་བདག་པོའི་རིགས་སུ་གཏོགས་པའི་རིག་པ་མཆོག་གི་རྒྱུད་ཆེན་མོ། བིདྱཱ་ཀ་ར་པྲ་བྷ་དང༌། དཔལ་བརྩེགས་ཀྱིས་བསྒྱུར་བ་རྣམས་ཆོས་ཚན་སོ་གསུམ་བཞུགས། ༼ཚ༽ དུམ་པར། རིགས་ཀྱི་བདག་པོ་རྡོ་རྗེ་ས་འོག་གི་རྒྱུད་ལེའུ་ཉེར་ལྔ་པ།

བདེ་བར་གཤེགས་པའི་དཔལ་དང༌། ཀུན་དགའ་རྒྱལ་མཚན་གྱི་འགྱུར། འབྱུང་པོ་འདུལ་བའི་རྒྱུད་ཕྱག་ན་རྡོ་རྗེ་རིམ་པར་ཕྱེ་བ་དང་པོ་ལ་ཚན་པ་དགུ། རིམ་པར་ཕྱེ་བ་གཉིས་པ་ལ་ཚན་པ་བཅོ་ལྔ་པ་རྣམས། བུདྡྷ་ཨ་ཀ་ར་ཝརྨ་དང༌། ཆོས་ཀྱི་ཤེས་རབ་ཀྱིས་བསྒྱུར་བ། ལག་ན་རྡོ་རྗེའི་མཚན་བརྒྱ་རྩ་བརྒྱད་པ་གསང་སྔགས་དང་བཅས་པ། རྡོ་རྗེ་རྣམ་པར་འཇོམས་པའི་གཟུངས། ཛི་ན་མི་ཏྲ་དང༌། དཱ་ན་ཤཱི་ལ་དང༌། ཡེ་ཤེས་སྡེས་བསྒྱུར་ཞུས་གཏན་ལ་ཕབ་པ། དེའི་བཤད་རྒྱུད་འཕགས་པ་རྡོ་རྗེའི་རི་རབ་ཆེན་པོའི་རྩེ་མོའི་ཁང་པ་བརྩེགས་པའི་གཟུངས། ཤཱི་ལེནྡྲ་བོ་དྷི་དང༌། ཛྙཱ་ན་སིདྡྷི་དང༌། ཡེ་ཤེས་སྡེས་བསྒྱུར་ཅིང་སྐད་གསར་བཅད་ཀྱིས་བཅོས་པ། རྡོ་རྗེ་མི་ཕམ་པ་མེ་ལྟར་རབ་ཏུ་རྨོངས་བྱེད་ཅེས་བྱ་བའི་གཟུངས། རྣམ་འཇོམས་དང་འགྱུར་བྱང་འདྲ་བ། རྡོ་རྗེ་ཕྲ་མོ་ཐོགས་པ་མེད་པའི་གཟུངས་དང༌། ལག་ན་རྡོ་རྗེ་བཅུའི་སྙིང་པོ་གཉིས་རིགས་ཀྱི་བདག་པོའི་ཁོངས་སུ་བསྡུ་བ་འགྱུར་བྱང་རྣམ་འཇོམས་དང་འདྲ་བ། རིགས་ཀྱི་ཕོ་ཉ་དང་ཕྱག་གཉན་ཕོ་མོར་གཏོགས་པ་ལ། རྡོ་རྗེ་མཆུ་ཞེས་བྱ་བ་ཀླུའི་དམ་ཚིག །རྡོ་རྗེ་གནམ་ལྕགས་མཆུ། འཕགས་པ་ལྕགས་མཆུ་ནག་པོའི་གཟུངས། ལྕགས་མཆུའི་གཟུངས། འཕགས་པ་ལྕགས་ཀྱི་མཆུའི་གཟུངས་ཏེ་མཆུ་སྡེ་ལྔ། འཕགས་པ་སྟོབས་པོ་ཆེ་ཞེས་བྱ་བ་ཐེག་པ་ཆེན་པོའི་མདོ། ཤཱི་ལེནྡྲ་བོ་དྷི་དང༌། ཛི་ན་མི་ཏྲ་དང༌། ཡེ་ཤེས་སྡེ་སོགས་ཀྱིས་བསྒྱུར་བ། རྡོ་རྗེ་འཇིགས་བྱེད་ཀྱི་གཟུངས་ཤིན་ཏུ་ཟབ་པ། རྣལ་འབྱོར་དབང་ཕྱུག་ཆེན་པོ་དོན་ཡོད་རྡོ་རྗེས་བསྒྱུར་ཏེ་བོད་ཀྱི་བནྡེ་སྐྱེ་འོད་འབྱུང་ལ་གནང་བ། རིགས་ཀྱི་ཁྲོ་བོ་ཁྲོ་མོར་གཏོགས་པ་བདུད་རྩི་ཐབས་སྦྱོར་གྱི་སྙིང་པོ་བཞི་པ། ཁྲོ་བོ་སྨེ་བརྩེགས་ལ་བསྟོད་པ་སྔགས་དང་བཅས་པ། གེགས་སེལ་བའི་གཟུངས། ནོར་ཅན་གྱི་རིགས་ལ། ནོར་བུ་བཟང་པོའི་གཟུངས༑ བིདྱཱ་ཀ་ར་སིངྷ་དང༌། ནཱ་ག་དྷྭ་ཛའི་འགྱུར། གནོད་སྦྱིན་ནོར་བུ་བཟང་པོའི་བརྟག་པ།

མཉྫུ་ཤྲཱི་དང༌། བ་རི་ལོ་ཙཱ་བའི་འགྱུར། གར་མཁན་མཆོག་གི་སྒྲུབ་པའི་ཆོ་ག་གནོད་འཛིན་དཔལ་ཞེས་བྱ་བའི་གཟུངས། འཕགས་པ་གནོད་གནས་དབང་པོ་ཇི་ལྟར་འབྱུང་བའི་བརྟག་པ། སྒེག་པའི་རྡོ་རྗེ་དང༌། རྭ་རྡོ་རྗེ་གྲགས་ཀྱིས་བསྒྱུར་བ། ལྔ་རྩེན་གྱི་རིགས་ལ་འཕགས་པ་མེ་ཁ་ལི་ཞེས་བྱ་བའི་གཟུངས། པྲཛྙཱ་ཝརྨ་དང༌། ཡེ་ཤེས་སྡེ་སོགས་ཀྱི་འགྱུར། བྱ་བ་སྤྱིའི་རྒྱུད་ལ་འཕགས་པ་དཔུང་བཟང་གིས་ཞུས་པའི་རྒྱུད་ལེའུ་བཅུ་གཅིག་པ། འགོས་ལྷས་བཙས་ཀྱིས་བསྒྱུར་བ། བྱ་རྒྱུད་ཀྱི་དཀྱིལ་འཁོར་སུམ་སྟོང་ལྔ་བརྒྱའི་སྤྱིའི་ཆོ་ག་སྟོན་པ་གསང་བའི་རྒྱུད་ཀྱི་ཕྲེང་བ་ཆེན་པོ་བྱང་ཆུབ་སེམས་ཞེས་སམ། གསང་བ་སྤྱི་རྒྱུད་དང་བསམ་གཏན་ཕྱི་མ་རིམ་པར་ཕྱེ་བ་དང་ལེགས་པར་གྲུབ་པའི་རྒྱུད་ཆེན་མོ་གསུམ་ལ། འགྱུར་བྱང་མ་ཐེབས་པ། མཇུག་བསྔོ་བ་དང་སྨོན་ལམ་གྱི་སྐོར་ལ་འཕགས་པ་དགོངས་པའི་རྒྱུད་ཀྱི་ཕྲེང་བ་ཆེན་པོ་བྱང་ཆུབ་སེམས་དཔའི་རྣམ་པར་ངེས་པ་ཆེན་པོ་བསྟན་པ་ལས་ནོར་བུ་རིན་པོ་ཆེ་ལ་མཁས་པར་བསྟན་པ་ཡོངས་སུ་བསྔོ་བ་ཆེན་པོའི་རྒྱལ་པོ། དྷརྨཱ་ཀ་ར་དང༌། དཔལ་འབྱོར་གྱིས་བསྒྱུར་ཅིང༌། སླད་བིདྱཱ་ཀ་ར་པྲ་བྷ་དང༌། དཔལ་བརྩེགས་ཀྱིས་གཏན་ལ་ཕབ་པ། ཡོངས་སུ་བསྔོ་བའི་རྒྱལ་པོ་སྔགས་དང་བཅས་པ། བིདྱཱ་ཀ་ར་པྲ་བྷ་དང༌། ཡེ་ཤེས་སྙིང་པོ་དང༌༑ དཔལ་བརྩེགས་ཀྱིས་བསྒྱུར་བ། ལེགས་གྲུབ་ཀྱིས་རྒྱུད་ནས་ཕྱུང་བའི་སྨོན་ལམ། སྤྱན་རས་གཟིགས་ཡིད་བཞིན་ནོར་བུའི་རྟོག་པ་ལས་བྱུང་བའི་སྨོན་ལམ་ཚིགས་བཅད་སྔགས་དང་བཅས་པ། སྟོང་ཆེན་རབ་འཇོམས་ནས་གསུངས་པའི་སྨོན་ལམ། རྨ་བྱ་ཆེན་མོ་ནས་གསུངས་པའི་སྨོན་ལམ་དང་བདེན་ཚིག །སྦྱིན་པའི་རབ་ལས་བྱུང་བའི་སྨོན་ལམ། ཡངས་པའི་གྲོང་ཁྱེར་དུ་འཇུག་པའི་མདོ་ནས་བྱུང་བའི་བདེ་ལེགས་ཀྱི་ཚིགས་བཅད། ཡང་བདེ་ལེགས་ཀྱི་ཚིགས་སུ་བཅད་པ་གཉིས། ལྷས་ཞུས་པའི་བཀྲ་ཤིས། ཡོ་གའི་རྩ་ལྷ་སོ་བདུན་གྱི་ཤིས་བརྗོད།

སངས་རྒྱས་རབས་བདུན་གྱི་ཤིས་བརྗོད། བདེ་གཤེགས་ལྔའི་ཤིས་བརྗོད། དཔལ་རིགས་གསུམ་གྱི་ཤིས་བརྗོད། དཀོན་མཆོག་གསུམ་གྱི་ཤིས་བརྗོད། དཀོན་མཆོག་གསུམ་དང་མཛད་པ་བཅུ་གཉིས་ཀྱི་ཤིས་བརྗོད། ཁྱིམ་བདག་དེས་པ་ལ་གསུངས་པའི་དཀོན་མཆོག་གསུམ་གྱི་ཤིས་བརྗོད་གཉིས། ཛི་ན་མི་ཏྲ་དང༌། ཡེ་ཤེས་སྡེས་བསྒྱུར་བ་རྣམས་ཏེ་ཆོས་ཚན་ཞེ་བརྒྱད་བཞུགས་སོ།། །། ༈ །སྔར་སྨོས་པའི་མདོ་རྒྱུད་དེ་རྣམས་ཀྱི་ནང་དུ་བཞུགས་པའི་གཟུངས་སྔགས་རྣམས་དང༌། སྔར་མདོ་རྒྱུད་དུ་མ་ཐེབས་པ་སོགས་གཟུངས་སྔགས་ཉེར་མཁོ་རྣམས་ཕྱོགས་གཅིག་ཏུ་བསྒྲིགས་པ་གཟུངས་འདུས་ཞེས་གྲགས་པ་ལ་གླེགས་བམ་དང་པོ། ༼ཨེ༽ དུམ་པར། སྤྱན་འདྲེན་རྒྱུད་གསུམ་པ། དཀོན་མཆོག་ཏ་ལ་ལའི་གཟུངས། ཡེ་ཤེས་ཏ་ལ་ལའི་གཟུངས། ཚེ་དཔག་མེད་ཀྱི་གཟུངས། ཚེ་དཔག་མེད་ཀྱི་སྙིང་པོ། ཡོན་ཏན་བསྔགས་པ་དཔག་མེད། སངས་རྒྱས་བདུན་པ། སངས་རྒྱས་བཅུ་གཉིས་པ། སངས་རྒྱས་ཀྱི་སྙིང་པོ། ཡང་སངས་རྒྱས་ཀྱི་སྙིང་པོ། སངས་རྒྱས་ཐམས་ཅད་ཀྱི་ཡན་ལག་དང་ལྡན་པ། ཙནྡན་གྱི་ཡན་ལག །སྒྲོལ་མ་མཆོག །དབང་བསྐུར་བ། ཤཱཀྱ་ཐུབ་པའི་སྙིང་པོ། རྣམ་སྣང་གི་སྙིང་པོ། སྨན་བླའི་སྙིང་པོ། རྒྱལ་བའི་བླ་མའི་གཟུངས། སྣང་བ་མཐའ་ཡས་ཀྱི་གཟུངས། སྨོན་ལམ་བཏབ་པ་ལྟར་སྐྱེ་བའི་གཟུངས། པདྨའི་སྤྱན་སྣང་མཐའ་རྗེས་དྲན། ཟླ་འོད་ཀྱི་མཚན། དེ་བཞིན་གཤེགས་པ་སྤྱིའི་སྙིང་པོ། རིན་ཆེན་གཙུག་ཏོར་ཅན་གྱི་མཚན། དྲི་མ་མེད་པ། ཁྱད་པར་ཅན། སངས་རྒྱས་ཀྱི་མཚན་བརྒྱ། ཉེ་བའི་སྲས་བརྒྱད་ཀྱི་མཚན་བརྒྱ། དཀྱིལ་འཁོར་བརྒྱད་པ། གསང་བ་རིང་བསྲེལ། ཤེས་པ་མཐར་ཕྱིན་པ། གྲུབ་པའི་མཆོད་རྟེན་ནོར་བུ་རྒྱས་པའི་གཞལ་མེད་ཁང༌། མེ་ཏོག་བརྩེགས་པའི་དབང་པོ། གཟུངས་ཆེན་པོ་བདེ་ལྡན་གྱི་སྙིང་པོ། བྱམས་པས་དམ་བཅས་པ། སྒྲིབ་སེལ་གྱི་གཟུངས། འཇམ་དཔལ་གྱི་ཞལ་ནས་གསུངས་པ། འཇམ་དཔལ་གྱིས་དམོད་བཙུག་པ། འཇམ་དཔལ་གྱི་མཚན། འཇམ་དཔལ་ཤེས་རབ་བློ་འཕེལ༑

འཇམ་དཔལ་འབྲུ་གཅིག་པ། སྤྱན་རས་གཟིགས་ཕྱག་སྟོང་སྤྱན་སྟོང་གི་གཟུངས། སྤྱན་རས་གཟིགས་ཡིད་བཞིན་འཁོར་ལོ། སྤྱན་རས་གཟིགས་ཞལ་བཅུ་གཅིག་པའི་གཟུངས། སྤྱན་རས་གཟིགས་ཀྱི་མཚན་བརྒྱ་རྩ་བརྒྱད། དོན་ཞགས་ཀྱི་སྙིང་པོ། ས་བཅུ་པའི་གཟུངས། ཕར་ཕྱིན་དྲུག་གི་གཟུངས། ཀུན་ཏུ་བཟང་པོ། ནཱི་ལ་ཀཎྛ། སྤྱན་རས་གཟིགས་ཧ་ཡ་གྲཱི་བ། འཕགས་པ་མེ་ཁ་ལི། སྙིང་རྗེ་མི་བཤོལ་བ། སྤྱན་རས་གཟིགས་ཀྱི་ཡུམ། སྤྱན་རས་གཟིགས་ཀྱི་གཟུངས། དེའི་སྙིང་པོ། སེང་གེ་སྒྲས་དམ་བཅས་པ། སྙིང་རྗེའི་མཆོག །སྒོ་མཐའ་ཡས་པ། སྒོ་བཟང་པོ། སྒོ་དྲུག་པ། ཡི་གེ་དྲུག་པ། ཚིགས་བཅད་གཉིས་པ། ལུས་དབྱིབས་མཛེས་པ། བྱང་ཆུབ་རྒྱན་འབུམ། མཆོད་རྟེན་བྱེ་བ་བཏབ་པར་འགྱུར་བ། གཙུག་གི་ནོར་བུ༑ རྒྱལ་མཚན་རྩེ་མོའི་དཔུང་རྒྱན། འཕགས་པ་གསེར་ཅན། མི་འཇིགས་པ་སྦྱིན་པ། བར་གཅོད་སྦྱོང་བ། འགྲོ་ལྡིང་བའི་རིག་སྔགས། ཡང་མི་འཇིགས་པ་སྦྱིན་པ། གཞན་གྱིས་མི་ཐུབ་པ་རིན་ཆེན་ཕྲེང་བ། སྟོང་འགྱུར་གྱི་སྔགས། འཇིག་བརྒྱད་སྒྲོལ་མ། སྟོང་ཕྲག་བརྒྱ་པའི་གཟུངས། ཉི་ཤུ་ལྔ་པ། བརྒྱད་སྟོང་པ། ཕར་ཕྱིན་དྲུག་པ། ཕར་ཕྱིན་དྲུག་བཟུང་བ། ཕར་ཕྱིན་བཅུ་ཐོབ་པ། ཚད་མེད་བཞི་ཐོབ་པ། ཕལ་པོ་ཆེའི་སྔགས། སྡོང་པོ་བཀོད་པ་ཏིང་ངེ་འཛིན་རྒྱལ་པོ། རྨ་བྱ་ཆེན་མོའི་སྙིང་པོ། སོ་སོར་འབྲང་མ། ལང་ཀར་གཤེགས་པའི་སྔགས་རྣམས་ཏེ་ཆོས་ཚན་གོ་དགུ་བཞུགས་སོ། །གླེགས་བམ་གཉིས་པ། ༼ཝཾ༽ དུམ་པར། རྡོ་རྗེ་རི་རབ་ཆེན་པོའི་རྩེ་མོའི་ཁང་པ་བརྩེགས་པ། སྟོབས་པོ་ཆེ། གོས་སྔོན་ཅན། རྣམ་འཇོམས། ཕྱག་རྡོར་གྱི་མཚན་བརྒྱ་རྩ་བརྒྱད་པ། ལག་ན་རྡོ་རྗེ་བཅུའི་སྙིང་པོ། རྨི་ལམ་མཐོང་བ། གནོད་སྦྱིན་གྱི་བདག་པོ། རྡོ་རྗེ་མི་ཕམ་པ། རྡོ་རྗེ་ཕྲ་མོ་ཐོགས་མེད༑ རྡོ་རྗེ་འཇིགས་བྱེད། བདུད་རྩི་ཐལ་སྦྱོར། བེ་ཅོན་ཆེན་པོ། གཤེད་སེལ་བ། ཕྱིར་ཟློག་སྟོབས་ཆེན། མི་རྒོད་རྣམས་འཇོམས་པ། གཙུག་ཏོར་འབར་བ། མི་གཡོ་བ། རྡོ་རྗེ་མཆུ།

གནམ་ལྕགས་མཆུ། ལྕགས་མཆུ་ནག་པོ། མདངས་ཕྱིར་འཕྲོག་པ། ཕྱིར་ཟློག་རྣམ་རྒྱལ། དབུགས་ཆེན་མོ། ནོར་བུ་བཟང་པོ། གནོད་འཛིན་ཆུ་དབང༌། གནོད་འཛིན་གྱི་མཚན་བརྒྱད། གནོད་འཛིན་དཔལ། མཚན་མོ་བཟང་པོ། ཆོས་ཀྱི་རྒྱ་མཚོ། བུ་མང་པོ་སྟོན་པ། གདོན་མི་ཟ་བ། གཞན་གྱིས་མི་ཐུབ་པ། རྟེན་འབྲེལ་སྙིང་པོ། རྟེན་ཅིང་འབྲེལ་འབྱུང༌། དེའི་སྙིང་པོ། འོད་ཟེར་དྲི་མེད། གཙུག་ཏོར་དྲི་མེད། གཙུག་ཏོར་རྣམ་རྒྱལ། གདུགས་དཀར་ཕྱིར་ཟློག །གདུགས་དཀར་གཞན་གྱིས་མི་ཐུབ་པ། གཙུག་ཏོར་རོལ་པའི་ཏནྟྲ་འོད་ཟེར་ཅན། སྐུལ་བྱེད་མ། དུག་སེལ་དབྱིག་དང་ལྡན་པ། གྲགས་ལྡན་མ། སོར་མོ་ཅན། པརྞ་ཤ་བ་རི། ཡང་ལོ་མ་གྱོན་མ། ཆོས་ཐམས་ཅད་ཀྱི་ཡུམ། གཟའ་ཡུམ། ཡང་གཟའ་ཡུམ། ལྷ་མོ་བརྒྱད། སྒྲོལ་མའི་མཚན་བརྒྱད། དེའི་གཟུངས། སྒྲོལ་མ་དམ་བཅས་པ། རྒྱལ་བ་ཅན། འཕགས་པ་རྒྱལ་བ་ཅན། དཔལ་ཆེན་པོ། དེའི་མཚན་བཅུ་གཉིས་པ། ནོར་རྒྱུན་མ་དང༌། མིག་རྣམ་པར་སྦྱོང་བ། ལས་སྒྲིབ་རྣམ་པར་སྦྱོང་བ། བར་གཅོད་སེལ་བ། ཡོན་ཡོངས་སུ་སྦྱོང་བ། ཡང་ཡོན་སྦྱོང༌། ངན་སོང་སྦྱོང་བ། ནད་ཞི་བ། རིམས་ནད་ཞི་བ་རིགས་གཉིས། མིག་ནད་ཞི་བ་དང༌། འབྲུམ་བུ་ཞི་བ། གཞང་འབྲུམ་ཞི་བ། མ་ཞུ་བ་འབྱང་བ། སྒྲིབ་པ་ཞི་བ། སྡུག་བསྔལ་ཞི་བ། ཁྲོ་བ་ཞི་བ། ཁྲོས་པ་ཞི་བ། ཚིག་བཙུན་པ། བདག་སྲུང་བ། ལས་ལ་གྲུབ་པ། གོས་བརྒྱ་ཐོབ་པ། མི་རྣམས་དགའ་བར་བྱེད་པ། ཡིད་དུ་འོང་བ། ཤོ་ལོ་ཀ་བརྒྱ་ལོབས་པ། སུམ་བརྒྱ་ལོབས་པ། བཅིངས་པ་འགྲོལ་བ། མཆོག་ཐོབ་པ། ཤེས་རབ་བསྐྱེད་པ་རིགས་གསུམ༑ ཐོས་པ་འཛིན་པ། ཤོ་ལོ་ཀ་བརྒྱ་ལོབས་པ་རིགས་གཉིས། ཤོ་ལོ་ཀ་སྟོང་ལོབས་པ་རིགས་གསུམ། སུམ་སྟོང་ལོབས་པ། མི་བརྗེད་པའི་གཟུངས། ཕྱག་བྱ་བ། རིམས་དང་སྲོག་ཆགས་ཀྱིས་མི་ཚུགས་པ། དུག་ཞི་བ། མདངས་ཕྱིར་འཕྲོག་པ། བདུད་ཐམས་ཅད་སྐྲག་པ། རྨ་སྦྱོར་བ། མེའི་ཟུག་རྔུ་ཞི་བ། མཁྲིས་ནད་སེལ་བ། བད་ཀན་སེལ་བ། ཀྵ་ཡ་སེལ་བ། སྨན་ལ་སྔགས་གདབ་པ་རིགས་གཉིས། སྐྲན་ཞི་བ།

ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་བ། འདུས་པ་ཆེན་པོ། སྤྲིན་ཆེན་པོ། སྤྲིན་ཆེན་ཀླུའི་སྙིང་པོ། གཟི་ཅན་གྱིས་ཞུས་པ། སྡོང་པོ་རྒྱན་པ། སྣང་བརྒྱད། མཆོད་པའི་སྤྲིན། ཕྱག་བྱ་བ། རིན་པོ་ཆེ་བརྡར་བ། བསྐོར་བའི་གཟུངས་རིགས་གཉིས། ཡེ་ཤེས་སྐར་མདའ། སུ་རུ་པ། ཁ་འབར་མ་དབུགས་དབྱུང་བ། ཁ་འབར་མ་ལ་སྐྱབས་མཛད་པ། འཇུར་གེགས་ཀྱི་གཟུངས། ལུས་ཀྱི་ཟག་པ་སྦྱིན་པར་གཏོང་བ། རོ་ལངས་འདོན་པ། ཚོགས་བདག་གི་སྙིང་པོ༑ ནག་པོ་ཆེན་པོའི་གཟུངས། ནག་པོ་ཆེན་པོའི་གཟུངས་རིམས་ལས་ཐར་བྱེད། ལྷ་མོ་ནག་མོའི་གཟུངས། དེའི་མཚན་བརྒྱད། ལྷ་མོ་ལ་བརྒྱ་བྱིན་གྱིས་བསྟོད་པ། ཏིལ་མར་མ། རེ་མ་ཏིའི་གཟུངས། སྒྲ་དབྱངས་ལ་བསྟོད་པ། ཡངས་པའི་གྲོང་ཁྱེར་དུ་འཇུག་པ། སྤྱན་རས་གཟིགས་ཀྱི་རྟོགས་པ་ལས་བྱུང་བའི་སྨོན་ལམ། བཟང་སྤྱོད་སྨོན་ལམ། བྱམས་པའི་སྨོན་ལམ། མཆོག་གི་སྤྱོད་པའི་སྨོན་ལམ། སྟོང་ཆེན་རབ་འཇོམས་ནས་གསུངས་པའི་སྨོན་ལམ། རྨ་བྱ་ཆེན་མོ་ནས་གསུངས་པའི་སྨོན་ལམ་དང་བདེན་ཚིག །ལྷས་ཞུས་པའི་ཚིགས་བཅད། བདེ་ལེགས་ཀྱི་ཚིགས་བཅད་རིགས་གཉིས། དཀོན་མཆོག་གསུམ་དང་མཛད་པ་བཅུ་གཉིས་ཀྱི་ཤིས་བརྗོད། སངས་རྒྱས་རབས་བདུན་གྱི་ཤིས་བརྗོད། དེ་བཞིན་གཤེགས་པ་ལྔའི་ཤིས་བརྗོད། རིགས་གསུམ་གྱི་ཤིས་བརྗོད། རྒྱ་ཆེར་རོལ་བའི་ག་གོན་དང་བཟང་པོའི་ལེའུ་དང་ཤིས་བརྗོད། ཁྱིམ་བདག་དེས་པ་ལ་གསུངས་པའི་ཤིས་བརྗོད་རྣམས་ཏེ་ཆོས་ཚན་བརྒྱ་དང་བརྒྱད་བཞུགས་སོ།། །། ༈ །བླ་མ་བརྒྱུད་པའི་མཚན་སྔགས་དང་མདོ་སྡེ་དང༌། རྡོ་རྗེ་ཐེག་པའི་རྒྱུད་རྣམས་ཀྱི་སྔགས་ཕལ་ཆེར་བསྡུས་ཏེ་བཞུགས་པ་ལ་སྔགས་འབུམ་ཞེས་གྲགས་པ་གླེགས་བམ་གཅིག་ཡོད་པ། ༼ཀྵ་ཎ༽ དུམ་པར། དཔལ་འབྲི་གུང་གི་གདན་ས་ཆེན་པོ་བྱང་ཆུབ་ཀྱི་གླིང་གི་གདན་རབས་མཚན་སྔགས། དུས་འཁོར་རྭ་ལུགས་ཀྱི་བརྒྱུད་པ། དུས་འཁོར་འབྲོ་ལུགས་ཀྱི་བརྒྱུད་པ། སྦྱོར་དྲུག་གི་བརྒྱུད་པ། དཔེ་མེད་འཚོའི་སྦྱོར་དྲུག་གི་བརྒྱུད་པ།

ལམ་འབྲས་བརྒྱུད་པ། པདྨ་ལམ་གྱི་བརྒྱུད་པ། ནཱ་རོའི་ཆོས་དྲུག་གི་བརྒྱུད་པ། རྡོ་རྗེ་ཕྲེང་བའི་བརྒྱུད་པ། ཀྱེ་རྡོར་ས་ལུགས་ཀྱི་བརྒྱུད་པ། བདེ་མཆོག་གི་བརྒྱུད་པ། བདེ་མཆོག་སྡོམ་འབྱུང་གི་བརྒྱུད་པ། མ་ཧཱ་མཱ་ཡཱའི་བརྒྱུད་པ། བདེ་ཆེན་རལ་གཅིག་གི་བརྒྱུད་པ། གསང་འདུས་འཕགས་ལུགས་ཀྱི་བརྒྱུད་པ། གསང་འདུས་འཇམ་དཔལ་རྡོ་རྗེའི་བརྒྱུད་པ། བདེ་མཆོག་ནག་པོའི་བརྒྱུད་པ། བདེ་མཆོག་པཎ་ཆེན་མའི་བརྒྱུད་པ། ཚར་གསུམ་ཁུག་པའི་བརྒྱུད་པ། གཅོད་ཀྱི་ཉེ་བརྒྱུད། དོ་ཧའི་བརྒྱུད་པ། རྡོ་རྗེ་གདན་བཞིའི་བརྒྱུད་པ། གཤེད་དམར་བཅུ་གསུམ་མའི་བརྒྱུད་པ། དགྲ་ནག་གི་བརྒྱུད་པ། ཚེ་དཔག་མེད་ཀྱི་བརྒྱུད་པ། སྒྲོལ་མ་བཅུ་དྲུག་མའི་བརྒྱུད་པ། བདག་མེད་མའི་རྔོག་ལུགས་ཀྱི་བརྒྱུད་པ། རྣམ་འབྱོར་མ་པཎ་ཆེན་ལུགས་ཀྱི་བརྒྱུད་པ། རྡོ་རྗེ་འབྱུང་བའི་བརྒྱུད་པ། ཀུན་རིག་གི་བརྒྱུད་པ། དོན་ཞགས་ཀྱི་བརྒྱུད་པ། རྣམ་འཇོམས་ཀྱི་བརྒྱུད་པ། རྣམ་སྲས་ཀྱི་བརྒྱུད་པ། པཎ་ཆེན་སྡོམ་བརྒྱུད། ཕར་ཕྱིན་བརྒྱུད་པ། མངོན་པ་ཀུན་བཏུས་ཀྱི་བརྒྱུད་པ། འབུམ་གྱི་བརྒྱུད་པ། འདུལ་བ་མདོ་རྩ་བའི་བརྒྱུད་པ། མཁན་བརྒྱུད་སྔ་མ། བསྟན་པ་གཏད་རབས་ཀྱི་བརྒྱུད་པ། ཚད་མ་རྣམ་ངེས་ཀྱི་བརྒྱུད་པ། གྲུབ་ཐོབ་བརྒྱད་ཅུ་རྩ་བཞིའི་མཚན། མཚན་བརྗོད་ཀྱི་སྔགས། དུས་འཁོར་གྱི་སྔགས༑ དུས་འཁོར་འཁོར་ལོ་སྡོམ་ཆེན་གྱི་སྔགས། བདེ་མཆོག་ལུ་ཧིའི་སྔགས། རྣལ་འབྱོར་མ་ཀུན་སྤྱོད་ཀྱི་སྔགས། བདེ་མཆོག་སྡོམ་འབྱུང་གི་སྔགས། ཁྲག་འཐུང་མངོན་འབྱུང་གི་སྔགས༑ ཕག་མོ་མངོན་འབྱུང་གི་སྔགས། མཁའ་འགྲོ་རྒྱ་མཚོའི་སྔགས། རྡོ་རྗེ་མཁའ་འགྲོའི་སྔགས། ཨ་བྷི་དྷ་ནའི་སྔགས། བདེ་མཆོག་ནམ་མཁའ་དང་མཉམ་པའི་སྔགས། རྣལ་འབྱོར་མ་བཞིའི་སྔགས། སངས་རྒྱས་ཐོད་པའི་སྔགས། རྡོ་རྗེ་བདུད་རྩིའི་སྔགས། མ་ཧཱ་མཱ་ཡཱའི་སྔགས། ཟླ་གསང་ཐིག་ལེའི་སྔགས། སངས་རྒྱས་མཉམ་སྦྱོར་གྱི་སྔགས། གསང་འདུས་རྩ་རྒྱུད་ཀྱི་སྔགས།

བཤད་རྒྱུད་རྡོ་རྗེ་ཕྲེང་བའི་སྔགས། རྡོ་རྗེ་སྙིང་པོ་རྒྱན་གྱི་སྔགས། སྒྱུ་འཕྲུལ་དྲ་བའི་སྔགས། རལ་གཅིག་མའི་སྔགས། དགྲ་ནག་གི་སྔགས། གཤེད་དམར་གྱི་སྔགས། ཁྲོ་བོ་གཏུམ་མོའི་སྔགས། ཕྱག་རྡོར་དྲག་པོ་གསུམ་འདུལ་གྱི་སྔགས། རྣམ་འབྱེད་དྲག་པོ་གསུམ་འདུལ་གྱི་སྔགས། ཕྱག་རྡོར་གསང་བ་མངོན་བསྟན་གྱི་སྔགས། རྡོ་རྗེ་གླུ་གར་གྱི་སྔགས། མགོན་པོ་མངོན་འབྱུང་གི་སྔགས། མགོན་པོ་དངོས་གྲུབ་འབྱུང་བའི་སྔགས། དེ་ཉིད་བསྡུས་པའི་སྔགས། རྡོ་རྗེ་རྩེ་མོའི་སྔགས། ཁམས་གསུམ་རྣམ་རྒྱལ་གྱི་སྔགས། ངན་སོང་སྦྱོང་རྒྱུད་ཀྱི་སྔགས། ངན་སོང་སྦྱོང་བ་གཟི་བརྗིད་རྒྱལ་པོའི་སྔགས། དཔལ་མཆོག་གི་རྒྱུད་ཕྱི་མའི་སྔགས། རྡོ་རྗེ་སྙིང་པོ་རྒྱན་གྱི་སྔགས། གསང་བ་རྒྱན་བཀོད་ཀྱི་སྔགས༑ ནོར་བུ་ཐིག་ལེའི་སྔགས། ཕྱག་རྡོར་དབང་བསྐུར་བའི་སྔགས། དམ་ཚིག་གསུམ་བཀོད་པའི་སྔགས། ཁྲོ་བོ་རྣམ་རྒྱལ་གྱི་རྟོག་པའི་གསང་རྒྱུད་ཀྱི་སྔགས། འཇམ་དཔལ་རྩ་རྒྱུད་ཀྱི་སྔགས། དཔའ་བོ་གཅིག་སྒྲུབ་ཀྱི་སྔགས་འཇམ་དཔལ་གྱི་ཞལ་ནས་གསུངས་པ། འཇམ་དཔལ་གྱིས་དམོད་བཙུག་པ། འཇམ་དཔལ་གྱིས་དམ་བཅས་པ། འཇམ་དཔལ་གྱི་མཚན་སྔགས། འཇམ་དཔལ་ཤེས་རབ་བློ་འཕེལ། པདྨ་དྲ་བའི་སྔགས། པདྨ་ཅོད་པན་གྱི་སྔགས། དོན་ཞགས་ཆོ་ག་ཞིབ་མོའི་སྔགས། དོན་ཡོད་རྒྱལ་པོའི་སྙིང་པོ། མེ་ལྷ་དགུག་པའི་སྔགས། དོན་ཡོད་ཞགས་པའི་སྔགས། ཁྲོ་བོ་སྒྲུབ་པའི་ཆོ་ག །སྤྱན་རས་གཟིགས་ཀྱི་དཀྱིལ་འཁོར་ན་གནས་པ་རྣམས་དགུག་པ། མེ་ཏོག་དབུལ་བ། སྤྱན་རས་གཟིགས་དྲན་པར་བྱེད་པ། གཏོར་མའི་སྔགས༑ མར་མེའི་སྔགས། ཁྲུས་ཀྱི་སྔགས། གོས་ཀྱི་སྔགས། མལ་ཆའི་སྔགས། ཆུའི་སྔགས། དབུལ་བའི་སྔགས། མེ་ཏོག་དོར་བའི་སྔགས། བྱང་སེམས་འགེགས་པའི་སྔགས། བགེགས་ཀྱིས་མི་ཚུགས་པའི་སྔགས། ཉེ་རེག་གི་སྔགས། གནོད་སྦྱིན་མོ་རལ་གཅིག་མ་མཆོད་པའི་སྔགས། ལས་ཐམས་ཅད་པའི་སྔགས། ཡུལ་བཅིང་བ་ཕྱོགས་བཅིང་བ་མེ་ཏོག་དབུལ་བ༑ སྒྲུབ་པ་དོན་ཡོད་པའི་རིགས་སྔགས་རྒྱལ་པོ།

དོན་ཞགས་དྲི་མེད་དཔལ་གྱི་གཟུངས། དོན་ཞགས་ཀྱི་གཟུངས། ས་བཅུའི་གཟུངས་དང་ཕན་ཡོན་དང་རྟོག་སྔགས། དོན་ཞགས་ཀྱི་རྟོག་པའི་ཆོ་གའི་སྔགས། ཐུགས་རྗེ་ཆེན་པོའི་སེམས་རྒྱ་ཆེར་རྫོགས་པའི་སྔགས། བཅུ་གཅིག་ཞལ་གྱི་གཟུངས། འཇིག་རྟེན་དབང་ཕྱུག་གི་རྟོག་པའི་སྔགས། ཀུན་ཏུ་བཟང་པོའི་སྔགས། ནཱི་ལ་ཀཎྛིའི་སྔགས། སྤྱན་རས་གཟིགས་ཧ་ཡ་གྲཱི་བའི་གཟུངས། མེ་ཁ་ལིའི་གཟུངས། སྙིང་རྗེ་མི་བཤོལ་བའི་སྔགས། སྤྱན་རས་གཟིགས་ཀྱི་ཡུམ་གྱི་གཟུངས། སྤྱན་རས་གཟིགས་ཀྱི་སྙིང་པོ། སེང་གེ་སྒྲའི་རྒྱུད་སྔགས། སྤྱན་རས་གཟིགས་སེང་གེ་སྒྲའི་གཟུངས། རྗེ་བཙུན་སེང་གེ་སྒྲའི་གཟུངས། རིག་པ་མཆོག་གི་རྒྱུད། ལེགས་གྲུབ་ཀྱི་རྒྱུད་སྔགས། ཕྱག་རྡོར་གོས་སྔོན་ཅན་གྱི་སྔགས། ཕྱག་རྡོར་འབྱུང་འདུལ་གྱི་སྔགས། འཇིག་རྟེན་གསུམ་འདུལ་གྱི་སྔགས། གོས་སྔོན་ཅན་གྱི་སྔགས། ཁམས་གསུམ་རྣམ་རྒྱལ་གྱི་སྔགས། གནོད་སྦྱིན་དྲག་པོ་ལག་ན་རྡོ་རྗེའི་མཚན་བརྒྱད་པ། རྡོ་རྗེ་རྣམ་འཇོམས་ཀྱི་སྔགས། རྡོ་རྗེ་རི་རབ་ཆེན་པོའི་རྩེ་མོའི་ཁང་བརྩེགས། རྡོ་རྗེ་མཆུའི་སྔགས། གནམ་ལྕགས་མཆུའི་སྔགས། འཕགས་པ་ལྕགས་མཆུའི་སྔགས། ཡང་འཕགས་པ་ལྕགས་མཆུའི་སྔགས། ལྕགས་མཆུ་ནག་པོའི་སྔགས། རྡོ་རྗེ་མི་ཕམ་མེ་ལྟར་འབར་བའི་སྔགས། རྡོ་རྗེ་ཕྲ་མོ་ཐོགས་པ་མེད་པའི་སྔགས། རྡོ་རྗེ་བཅུའི་སྙིང་པོ། རྡོ་རྗེ་ས་འོག་གི་རྒྱུད་སྔགས། ཕྱག་རྡོར་གོས་སྔོན་ཅན་གནོད་སྦྱིན་དྲག་པོ་ཆེན་པོ་རྡོ་རྗེ་མེ་ལྕེའི་རྒྱུད་སྔགས། རྡོ་རྗེ་བདེ་ཁྲོས་ཀྱི་སྔགས། རྡོ་རྗེ་མེ་ལྕེ་དབབ་པའི་སྔགས། དཔལ་གཏུམ་པོའི་ཐུགས་གསང་བའི་རྒྱུད་སྔགས། དཔལ་གཏུམ་པོའི་རྒྱུད་ཕྱི་མའི་སྔགས། མི་གཡོ་བ་གསང་བའི་རྒྱུད་སྔགས། མི་གཡོ་བའི་སྟོབས་དཔག་ཏུ་མེད་པའི་རྟོག་པ། མི་གཡོ་བའི་རྟོག་པའི་རྒྱུད་སྔགས། འཕགས་པ་མི་གཡོ་བའི་སྔགས། ཁྲོ་བོའི་རྒྱལ་པོ་ཐམས་ཅད་གསང་བའི་རྒྱུད་སྔགས། ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་སྔགས།

སྟོབས་པོ་ཆེའི་སྔགས༑ མཆོད་སྤྲིན་གྱི་སྔགས། རྡོ་རྗེ་འཇིགས་བྱེད་ཀྱི་སྔགས། བདུད་རྩི་ཐལ་སྦྱོར་སྔགས། སྨེ་བརྩེགས་ཀྱི་བསྟོད་པའི་བསྔགས། གེགས་སེལ་བའི་སྔགས། སྒྲོལ་མའི་ལས་སྣ་ཚོགས་འབྱུང་བའི་སྔགས། སྒྲོལ་མའི་མཚན་བརྒྱ་རྩ་བརྒྱད་པའི་སྒྲོལ་མའི་སྔགས། སྒྲོལ་མ་རང་དམ་བཅས་པའི་སྔགས། སྒྲོལ་མ་འཇིགས་པ་བརྒྱད་སྐྱོབ་པའི་སྔགས། འཇིགས་པ་བརྒྱད་ལས་སྒྲོལ་བའི་སྔགས། སྒྲོལ་མ་ཀུ་རུ་ཀུལླེའི་རྟོགས་པའི་རྒྱུད་སྔགས། སྟོང་ཆེན་རབ་འཇོམས་ཀྱི་སྔགས། རྨ་བྱ་ཆེན་མོའི་སྔགས། སོ་སོར་འབྲང་མའི་སྔགས། བསིལ་བའི་ཚལ་གྱི་སྔགས། གསང་སྔགས་རྗེས་སུ་འཛིན་མའི་སྔགས། རྣམ་རྒྱལ་གྱི་སྙིང་པོ། ངན་འགྲོ་སྦྱོང་བའི་གཙུག་ཏོར་རྣམ་རྒྱལ་གྱི་སྔགས། ལྷའི་དབང་པོའི་གཙུག་ཏོར་རྣམ་རྒྱལ་གྱི་སྔགས། གཙུག་ཏོར་རྣམ་རྒྱལ་གྱི་གཟུངས་རྟོག་པ་དང་བཅས་པ་ཆུང་བ། གཙུག་ཏོར་གདུགས་དཀར་གྱི་སྔགས། གདུགས་དཀར་མཆོག་གྲུབ་མའི་སྔགས། གདུགས་དཀར་གཞན་གྱིས་མི་ཐུབ་མའི་སྔགས། གདུགས་དཀར་མོ་ཅན་གཞན་གྱིས་མི་ཐུབ་མའི་སྔགས། ཀུན་ནས་སྒོར་འཇུག་པ་གཙུག་ཏོར་དྲི་མེད་སྣང་བའི་སྔགས། འཕགས་མ་འོད་ཟེར་ཅན་གྱི་སྔགས། འོད་ཟེར་ཅན་གྱི་རྟོག་པའི་སྔགས༑ འོད་ཟེར་ཅན་འབྱུང་བའི་རྒྱུད་ལས་བྱུང་བའི་རྟོག་པ་རྣམ་སྣང་གིས་གསུངས་པ། སྒྱུ་མའི་ལྷ་མོ་འོད་ཟེར་ཅན་འབྱུང་བའི་རྒྱུད་སྔགས། པརྞ་ཤ་བ་རིའི་སྔགས། ལོ་མ་གྱོན་མའི་སྔགས། རྡོ་རྗེ་ལུ་གུ་རྒྱུད་ཀྱི་རྟོག་པའི་སྔགས། ལྷ་མོ་སྐུལ་བྱེད་མའི་སྔགས། འཕགས་པ་དུག་སེལ་གྱི་སྔགས། དབྱིག་ལྡན་གྱི་སྔགས། གྲགས་ལྡན་མའི་སྔགས༑ རིག་སྔགས་ཀྱི་རྒྱལ་མོ་རྒྱལ་བ་ཅན། ལྷ་མོ་བརྒྱད་ཀྱི་སྔགས། སྒྲོལ་མ་མཆོག་གི་སྔགས། རྨ་བྱའི་ཡང་སྙིང་གི་སྔགས། སོ་སོར་འབྲང་མའི་སྔགས། རྨ་བྱ་ཆེན་མོའི་སྙིང་པོ། སྟོང་ཆེན་རབ་འཇོམས་ཀྱི་སྨོན་ལམ་གྱི་སྔགས་བཀླགས་པས་གྲུབ་པ་སོ་སོར་འབྲང་བ་རིག་པའི་རྒྱལ་མོ། གཟའ་ཡུམ་ཤེས་པའི་མཐར་ཕྱིན་པ་གྲུབ་པའི་སྔགས།

མཆོད་རྟེན་གྱི་སྔགས། རྟེན་ཅིང་འབྲེལ་བར་འབྱུང་བའི་སྙིང་པོའི་སྔགས། རྟེན་འབྲེལ་སྙིང་པོ། རབ་ཏུ་གནས་པ་མདོར་བསྡུས་ཀྱི་སྔགས། ནོར་བུ་རྒྱས་པའི་གཞལ་མེད་ཁང་གི་སྔགས། རྣམ་པར་སྣང་མཛད་ཀྱི་སྙིང་པོ། ཚེ་དཔག་མེད་ཀྱི་སྙིང་པོ་མདོའི་སྔགས། ཡང་ཚེ་དང་ཡེ་ཤེས་དཔག་ཏུ་མེད་པའི་སྙིང་པོའི་སྔགས། རྣམ་སྣང་འོད་ཀྱི་རྒྱལ་པོའི་སྔགས། རྒྱལ་བའི་བླ་མའི་སྔགས། ལས་སྒྲིབ་རྣམ་པར་སྦྱོང་བའི་སྔགས། བདེ་ལྡན་གྱི་སྔགས། སའི་སྙིང་པོའི་སྔགས། སངས་རྒྱས་ཀྱི་སྙིང་པོའི་སྔགས་ཀྱི་རྣམ་གྲངས། སངས་རྒྱས་ཀྱི་ཡན་ལག་དང་ལྡན་པའི་སྔགས། རྒྱལ་ཆེན་བཞིས་སྨྲས་པ། རྒྱལ་བ་ཅན་གྱི་སྔགས། སྣང་བ་མཐའ་ཡས་ཀྱི་སྔགས། སྣང་བ་མཐའ་ཡས་རྗེས་དྲན་གྱི་སྔགས། ཟླ་འོད་ཀྱི་མཚན་རྗེས་སུ་དྲན་པའི་སྔགས། དེ་བཞིན་གཤེགས་པ་སྤྱིའི་སྙིང་པོ། རིན་ཆེན་གཙུག་ཏོར་གྱི་མཚན་རྗེས་སུ་དྲན་པ། དྲི་མ་མེད་པའི་སྔགས། ཁྱད་པར་ཅན་གྱི་སྔགས། བཅོམ་ལྡན་འདས་ཀྱི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། ཉེ་བའི་སྲས་བརྒྱད་ཀྱི་མཚན་བརྒྱ་རྩ་བརྒྱད་པའི་སྔགས། བྱམས་པས་དམ་བཅས་པ། གནོད་འཛིན་གྱི་མཚན་བརྒྱའི་སྔགས། བྱང་ཆུབ་རྒྱན་འབུམ་གྱི་སྔགས། གསང་བ་རིང་བསྲེལ་གྱི་སྔགས༑ མཆོད་རྟེན་གཅིག་བཏབ་ན་བྱེ་བ་བཏབ་པར་འགྱུར་བའི་སྔགས། གསེར་ཅན་གྱི་སྔགས། ལུས་ཀྱི་དབྱིབས་མཛེས་པའི་སྔགས། སྒོ་བཟང་པོའི་སྔགས། ཆོས་ཀྱི་རྒྱ་མཚོའི་སྔགས། ཚིགས་བཅད་གཉིས་པའི་སྔགས། སྒོ་དྲུག་པའི་སྔགས། ཡི་གེ་དྲུག་པའི་རིག་སྔགས། གསེར་ཅན་གྱི་སྔགས། སྙིང་རྗེ་མཆོག་གི་སྔགས། གཟུངས་ཆེན་མོ་རྒྱལ་མཚན་རྩེ་མོའི་དཔུང་རྒྱན་གྱི་སྔགས། སའི་སྙིང་པོའི་སྔགས། བེ་ཅོན་ཆེན་པོའི་སྔགས། གཙུག་གི་ནོར་བུའི་སྔགས། ཙནྡན་གྱི་ཡན་ལག་གི་སྔགས། ཕྱིར་ཟློག་རྣམ་པར་རྒྱལ་བ་ཅན་གྱི་སྔགས། མདངས་ཕྱིར་འཕྲོག་པའི་མདོའི་སྔགས། གཞན་གྱིས་མི་ཐུབ་པའི་སྔགས། མི་འཇིགས་པ་སྦྱིན་པའི་སྔགས།

གདོན་མི་ཟ་བའི་སྔགས། ཡང་གཞན་གྱིས་མི་ཐུབ་པའི་སྔགས། ཐམས་ཅད་ལ་མི་འཇིགས་པ་སྦྱིན་པའི་སྔགས། དབང་བསྐུར་བའི་སྔགས། མིག་རྣམ་པར་སྦྱོང་བའི་སྔགས། བར་ཆད་ཐམས་ཅད་སྦྱོང་བའི་སྔགས། འགྲོ་ལྡིང་བའི་སྔགས། མཆོད་པའི་སྤྲིན་གྱི་སྔགས། ཕྱག་བྱ་བའི་སྔགས། བསྟོད་པ་བརྗོད་པའི་སྔགས། ཡོན་ཏན་བསྔགས་པ་དཔག་ཏུ་མེད་པའི་སྔགས། ཆོས་ཐམས་ཅད་ཀྱི་ཡུམ་གྱི་སྔགས། ཕྱིར་ཟློག་སྟོབས་ཆེན་གྱི་སྔགས༑ དབུགས་ཆེན་མོའི་སྔགས། ཡེ་ཤེས་ཏ་ལ་ལའི་སྔགས་གཉིས། འོད་ཟེར་དྲི་མེད་ཀྱི་སྔགས། གར་མཁན་མཆོག་གི་སྔགས། ནོར་བུ་བཟང་པོའི་སྔགས། ནོར་བུ་བཟང་པོའི་རྟོག་པའི་སྔགས། གནོད་གནས་དབང་པོའི་རྟོག་པའི་སྔགས། གནོད་འཛིན་དཔལ་གྱི་སྔགས། ཆུ་དབང་སྙིང་རྗེ་ཅན་གྱི་སྔགས། ཚོགས་བདག་གི་རྒྱུད་སྔགས། ཚོགས་བདག་གི་སྙིང་པོ། ནོར་རྒྱུན་མའི་སྔགས། ནག་པོ་ཆེན་པོའི་རྒྱུད་སྔགས། ནག་པོ་ཆེན་པོའི་སྔགས། ལྷ་མོ་ནག་མོའི་སྔགས། ནག་པོ་ཆེན་པོའི་གཟུངས། རིམས་ཞི་བྱེད། དཔལ་ལྷ་མོའི་མཚན་བརྒྱ་རྩ་བརྒྱད་པའི་སྔགས། ལྷ་མོ་ཆེན་མོ་དཔལ་ལུང་བསྟན་པའི་སྔགས། དཔལ་ཆེན་མོའི་མདོའི་སྔགས། འགྲོ་ལྡིང་བའི་རིག་སྔགས་ཀྱི་རྒྱལ་མོ། བར་གཅོད་སེལ་བའི་སྔགས། ལྷ་མོ་ཆེན་མོའི་མཚན་བཅུ་གཉིས་པའི་སྔགས། རོ་ལངས་བདུན་པའི་སྔགས། གཙུག་ཏོར་འབར་བའི་སྔགས། ཤེས་རབ་བསྐྱེད་པའི་སྔགས། ཐོས་པ་འཛིན་པའི་སྔགས། ཡང་ཤེས་རབ་བསྐྱེད་པའི་སྔགས་གཉིས། ཤོ་ལོ་ཀ་བརྒྱ་ལོབས་པའི་སྔགས་གཉིས། ཤོ་ལོ་ཀ་སྟོང་ལོབས་པའི་སྔགས་གཉིས། ཤོ་ལོ་ཀ་ཉིས་སྟོང་ལོབས་པའི་སྔགས། ཤོ་ལོ་ཀ་སུམ་སྟོང་ལོབས་པའི་སྔགས། མི་བརྗེད་པའི་སྔགས། སྟོང་འགྱུར་གྱི་སྔགས། ཡང་ཐོས་པ་འཛིན་པའི་སྔགས། ཡོན་ཡོངས་སུ་སྦྱོང་བའི་སྔགས། ཕྱག་བྱ་བའི་སྔགས། གོས་བརྒྱ་ཐོབ་པའི་སྔགས། བདག་བསྲུང་བའི་སྔགས༑ ཡིད་དུ་འོང་བའི་སྔགས། སྡིག་པ་ཐམས་ཅད་ཞི་བའི་སྔགས། སྡང་བ་ཐམས་ཅད་ཞི་བའི་སྔགས། སྨན་ལ་སྔགས་གདབ་པའི་སྔགས།

བསྐོར་བའི་སྔགས་གཉིས། ཡང་ཡོན་སྦྱོང་བའི་སྔགས། ཚིག་བཙུན་པའི་སྔགས། ཁྲོས་པ་ཞི་བའི་སྔགས། རིན་ཆེན་བརྡར་བའི་སྔགས། པདྨའི་སྤྱན་གྱི་སྔགས། ངན་སོང་ཐམས་ཅད་ཡོངས་སུ་སྦྱོང་བའི་སྔགས། སྐྲན་ཞི་བའི་སྔགས། བད་ཀན་གྱི་ནད་སེལ་བའི་སྔགས། ཀྵ་ཡའི་ནད་སེལ་བའི་སྔགས། རིམས་ནད་ཞི་བའི་སྔགས། མིག་ནད་ཞི་བའི་སྔགས། རིམས་དང་སྲོག་ཆགས་ཀྱིས་མི་ཚུགས་པའི་སྔགས། ཡང་སྨན་ལ་གདབ་པའི་སྔགས། མདངས་ཕྱིར་འཕྲོག་པ་བཻཌཱུརྻའི་སྔགས། མཆོག་ཐོབ་པའི་སྔགས། ཡང་སྨན་ལ་གདབ་པའི་སྔགས། གཞང་འབྲུམ་ཞི་བར་བྱེད་པའི་སྔགས། རིམས་ནད་ཞི་བར་བྱེད་པའི་སྔགས། འབྲུམ་ནད་ཞི་བར་བྱེད་བའི་སྔགས། ནད་ཐམས་ཅད་ཞི་བར་བྱེད་པའི་སྔགས། མེའི་ཟུག་རྔུ་ཞི་བར་བྱེད་པའི་སྔགས། མཁྲིས་ནད་ཞི་བར་བྱེད་པའི་སྔགས། བདུད་སྐྲག་པར་བྱེད་པའི་སྔགས། རྨ་སྦྱོར་བའི་སྔགས། དུག་ཞི་བར་བྱེད་པའི་སྔགས། བཅིངས་པ་ལས་འགྲོལ་བའི་སྔགས། ལས་འགྲུབ་པའི་སྔགས༑ མགྲིན་པ་སྙན་པའི་སྔགས། དོན་ཐམས་ཅད་འགྲུབ་པའི་སྔགས། མི་རྒོད་རྣམས་འཇོམས་པའི་སྔགས། བུ་མང་པོ་སྟོན་པའི་སྔགས། ཡེ་ཤེས་སྐར་མདའི་སྔགས། བདུད་རྩི་འབྱུང་བའི་སྔགས། སུ་རཱུ་པའི་གཏོར་སྔགས། འཇུར་གེགས་མའི་སྔགས། སྤྱན་རས་གཟིགས་ཀྱི་ཆབ་སྦྱིན་གྱི་སྔགས། སྟོང་ཕྲག་བརྒྱ་པའི་སྔགས། སྟོང་ཕྲག་ཉི་ཤུ་ལྔ་པའི་སྔགས། བརྒྱད་སྟོང་པའི་སྔགས། ཕར་ཕྱིན་དྲུག་གི་སྙིང་པོའི་གཟུངས། ཕར་ཕྱིན་དྲུག་གཟུང་བར་འགྱུར་བའི་སྔགས། ཕར་ཕྱིན་བཅུ་ཐོབ་པའི་སྔགས། ཚད་མེད་བཞི་ཐོབ་པའི་སྔགས། སྟོང་ཕྲག་བརྒྱ་པ་གཟུང་བར་འགྱུར་བའི་སྔགས། ཕལ་པོ་ཆེ་གཟུང་བར་འགྱུར་བའི་སྔགས། ཏིང་ངེ་འཛིན་རྒྱལ་པོའི་མདོའི་སྔགས། ལང་གཤེགས་ཀྱི་མདོའི་སྔགས། སྤྲིན་ཆེན་པོའི་མདོའི་སྔགས། སྤྲིན་ཆེན་རླུང་གི་དཀྱིལ་འཁོར་གྱི་སྔགས། ཀླུའི་རྒྱལ་པོ་གཟི་ཅན་གྱིས་ཞུས་པའི་སྔགས། སངས་རྒྱས་བཅུ་གཉིས་པའི་མདོའི་སྔགས། སངས་རྒྱས་བདུན་པའི་མདོའི་སྔགས།

དཀྱིལ་འཁོར་བརྒྱད་པའི་སྔགས། ཡངས་པའི་གྲོང་ཁྱེར་དུ་འཇུག་པའི་སྔགས། སྣང་བརྒྱད་ཀྱི་མདོའི་སྔགས་རྣམས་ནི་མཁྱེན་རབ་དབང་ཕྱུག་གིས་མདོ་རྒྱུད་རྣམས་ནས་བཏུས་པའི་གཟུངས་འབུམ་རྣམས་སོ། །སླར་ཡང་དེ་དག་གི་ནང་དུ་མ་འདུས་པ་རྣམས་སྐད་གཉིས་སྨྲ་བ་ཐུགས་རྗེ་དཔལ་གྱིས་ལེགས་པར་བསྐང་བ་ནི། རྣལ་འབྱོར་དབང་ཕྱུག་ནས་བརྒྱུད་པའི་བླ་མའི་རྣལ་འབྱོར་གྱི་བརྒྱུད་པ། གསང་འདུས་སྤྱན་རས་གཟིགས་ཀྱི་དབང་བརྒྱུད། དཔལ་མཆོག་རིགས་བསྡུས་ཀྱི་བརྒྱུད་པ། རྩེ་མོ་རིགས་བསྡུས་ཀྱི་བརྒྱུད་པ། སྒྲོལ་མ་ནོར་སྦྱིན་མའི་དབང་བརྒྱུད། བློ་སྦྱོང་གི་བརྒྱུད་པ། སྨོན་འཇུག་སེམས་བསྐྱེད་ཀྱི་བརྒྱུད་པ། དམ་པའི་ཆོས་བསྒྱུར་བ་ལ་བཀའ་དྲིན་ཆེ་བའི་པཎྜི་ཏ་བརྒྱ་རྩའི་མཚན་འབུམ། བཀའ་དྲིན་ཟླ་བྲལ་ལོ་ཙཱ་བ་བརྒྱ་རྩའི་མཚན་འབུམ། ཆོས་ལུང་ཚོགས་པའི་མཁན་བརྒྱུད། དུས་འཁོར་གྱི་འདོད་མ་རྣམས་ཀྱི་མཚན་སྔགས། ཕྱིར་འདོད་མ་རྣམས་ཀྱི་མཚན་སྔགས། དགོངས་པ་ལུང་སྟོན་པའི་སྔགས། གསང་འདུས་གཉིས་མེད་རྣམ་རྒྱལ་ཆུང་བའི་རྒྱུད་སྔགས། གསང་འདུས་འཇིག་རྟེན་དབང་ཕྱུག་གི་སྙིང་པོ། གསང་འདུས་འཇམ་རྡོར་གྱི་སྙིང་པོ། རྡོ་རྗེ་འཇིགས་བྱེད་ཀྱི་འཁོར་ལོ་འབྲི་བའི་ཆོ་ག །འཇིགས་བྱེད་ཀྱི་གཏམ་རྒྱུད་ཀྱི་རྟོག་པའི་སྔགས། འཇིགས་བྱེད་ཀྱི་རྟོག་པའི་རྒྱལ་པོའི་སྔགས། གཤེད་དམར་གྱི་རྒྱུད་ལེའུ་ཉེར་གཉིས་པའི་སྔགས། ཕུར་པ་རྩ་དུམ་གྱི་སྔགས། དོན་ཞགས་ཆོ་ག་ཞིབ་མོའི་རྒྱུད་སྔགས་ཕྱིས་བསབས་པ། གཙུག་ཏོར་གདུགས་དཀར་གཞན་གྱིས་མི་ཐུབ་ཕྱིར་ཟློག་མའི་སྔགས། སྒྲོལ་མ་རལ་པ་གྱེན་བརྫེས་ཀྱི་རྒྱུད་སྔགས། སྒྲོལ་མ་ནོར་སྦྱིན་མའི་སྔགས། སྒྲོལ་མ་རང་གིས་དམ་བཅས་པའི་སྔགས། སངས་རྒྱས་འཁོར་དང་བཅས་པའི་མཚན་བརྒྱ་རྩ་བརྒྱད་པ། སྒོ་མཐའ་ཡས་པའི་སྔགས། སྒྲ་དབྱངས་ལྷ་མོ་ལ་བསྟོད་པའི་སྔགས༑ ལུས་ཀྱི་ཟག་པ་སྦྱིན་པར་གཏོང་བའི་སྔགས། ཤེར་ཕྱིན་གྱི་མཚན་བརྒྱ་རྩའི་སྔགས།

ཤེར་ཕྱིན་ཀོའུ་ཤི་ཀའི་སྔགས། ཤེར་ཕྱིན་ཡི་གེ་ཉུང་ངུའི་སྔགས། ཤེས་རབ་སྙིང་པོའི་སྔགས༑ ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོའི་སྔགས། སྨན་བླའི་མདོའི་སྔགས། དེ་བཞིན་གཤེགས་པའི་ཏིང་ངེ་འཛིན་གྱི་སྟོབས་བསྐྱེད་པའི་བཻཌཱུརྻའི་འོད་ཀྱི་སྔགས། སྨན་བླའི་སྔགས། འཕགས་པ་ཡོངས་སུ་བསྔོ་བའི་རྒྱལ་པོའི་སྔགས། ཡོངས་སུ་རྒྱལ་པོའི་སྔགས། ཡོངས་སུ་བསྔོ་བའི་འཁོར་ལོའི་གཟུངས། བསྔོ་བའི་ཚིགས་བཅད་རྣམས་ཏེ་སྔགས་ཀྱི་རྣམས་གྲངས་བཞི་བརྒྱ་དང་བཞི་བཅུ་ཐམ་པ་བཞུགས་སོ། །དེ་ལྟར་ན་འདུལ་བ་ལུང་སྡེ་དང༌། འབུམ་ཉི་ཁྲི། བརྒྱད་སྟོང་པ། ཤེས་རབ་ཁྲི་པ། ཤེར་ཕྱིན་སྣ་ཚོགས་པ། ཕལ་ཆེན། དཀོན་བརྩེགས། མདོ་མང༌། གསང་སྔགས་གསར་མའི་རྒྱུད་འབུམ། གཟུངས་འདུས། སྔགས་འབུམ་རྣམས་ཀྱི་བཀླག་ལུང་ཡོངས་སུ་རྫོགས་པ་རྣམས་ནི་ཞྭ་དམར་བ་དྲུག་པ་གར་དབང་ཆོས་ཀྱི་དབང་ཕྱུག་གི་དྲུང་དུ་གདན་ས་ཀུན་ཏུ་བཟང་པོའི་ནགས་ཁྲོད་དུ་མེ་མོ་ལུག་ལོ་རང་ལོ་བཅུ་གསུམ་པའི་སྟེང་དུ་ལེགས་པར་ཐོབ་པའི་བླ་མ་བརྒྱུད་པའི་རིམ་པ་རྣམས་ནི་ཐོབ་ཡིག་ཏུ་གསལ་བ་ལྟར་ཡིན་ནོ།། །། ༈ །གསང་སྔགས་སྔ་འགྱུར་དུ་གྲགས་པ་རྙིང་མའི་རྒྱུད་འབུམ་གླེགས་བམ་ཉི་ཤུ་བཞུགས་པ་ལ། ༼ཀ༽ དུམ་པར། དེ་བཞིན་གཤེགས་པ་ཐམས་ཅད་ཀྱི་ཐུགས་གསང་བའི་ཡེ་ཤེས་དོན་གྱི་སྙིང་པོ་རྡོ་རྗེ་བཀོད་པའི་རྒྱུད་རྣལ་འབྱོར་གྲུབ་པའི་ལུང་ཀུན་འདུས་རིག་པའི་མདོའམ། སངས་རྒྱས་ཐམས་ཅད་ཀྱི་དགོངས་པ་འདུས་པའི་མདོ་ཞེས་བྱ་བ་བྱུང་ཚུལ་བཅུ་གཉིས། ལེའུ་བདུན་ཅུ་རྩ་ལྔ། བམ་པོ་བཅུ། ཤོ་ལོ་ཀ་ཉིས་བརྒྱ་ལྔ་བཅུ་རྩ་གཉིས་པ། རྒྱ་གར་གྱི་མཁན་པོ་དྷརྨ་བོ་དྷི་དང༌། རིང་ལུགས་པ་ཆེན་པོ་རཏྣ་རཀྵི་ཏ་དང༌། ལོ་ཙཱ་བ་ཆེན་པོ་ཆེ་བཙན་སྐྱེས་ཀྱིས་བྲུ་ཤའི་ཡུལ་གྱི་ཁྲོམ་དུ་བསྒྱུར་བ། རྫོགས་པ་ཆེན་པོ་བྱང་ཆུབ་ཀྱི་སེམས་ཀུན་བྱེད་རྒྱལ་པོའི་རྩ་རྒྱུད་དེའི་ཕྱི་མ། དེའི་ཕྱི་མའི་ཕྱི་མ་གསུམ་བསྡོམས་པར་ལེའུ་བརྒྱད་ཅུ་རྩ་བཞི་པ།

རྒྱ་གར་གྱི་མཁན་པོ་དཔལ་གྱི་སེང་གེའི་འོད་ཅན་དང༌། ལོ་ཆེན་བཻ་རོ་ཙ་ནས་བསྒྱུར་བ། ཆོས་ཐམས་ཅད་རྫོགས་པར་བྱང་ཆུབ་ཀྱི་སེམས་སུ་འདུས་པའི་མདོ། ལེའུ་ལག་ན་སྣ་ཚོགས་སུ་བཤད་པའི་ཨཽ་ཌི་ཡཱ་ན་དྷ་ན་ཀོ་ཥའི་འདུ་ཁང་དུ། སློབ་དཔོན་ཤྲཱི་སིངྷ་དང༌། ལོ་ཆེན་བཻ་རོ་ཙ་ནས་བསྒྱུར། རྫོགས་པ་ཆེན་པོའི་སེམས་སྨད་བཅོ་བརྒྱད་ལ་རྫོགས་པ་ཆེན་པོ་ས་གཅིག་པ་ལ་སོགས་པ་སྔ་འགྱུར་ལྔ་དང༌། བྱང་ཆུབ་ཀྱི་སེམས་རྩེ་མོ་བྱུང་རྒྱལ་ལ་སོགས་པ་ཕྱི་འགྱུར་བཅུ་གསུམ་སྟེ་སེམས་སྨད་བཅོ་བརྒྱད་རྣམས་ཏེ་དུམ་པ་འདིར་རྒྱུད་ཚན་ཉེར་གཅིག་བཞུགས་ལ། འདིའི་སྔ་འགྱུར་ལྔའི་ནང་ཚན་ཀློང་ཆེན་རབ་འབྱམས་ཀྱི་རྒྱུད་ཀྱི་ལེའུ་གསུམ་པའི་ཕྱེད་ཙམ་ཡན་ཆད་མ་ཚང་བ་ཞིག་འདུག་པ་ཡང་ཆོས་བདག་ཉི་མ་རྒྱལ་མཚན་གྱི་ཐུགས་དམ་རྒྱུད་འབུམ་ལ་ཡང་ཧོར་ཁོངས་སུ་བཞག་འདུག་པས་འགྱུར་ཆད་པ་ཡིན་ནམ་བརྟག་གོ། ། ༼ཁ༽ དུམ་པར། ཀུན་ཏུ་བཟང་པོའི་རིག་པ་རང་གི་རྩལ་ཤར་བའི་རྒྱུད་ལེའུ་བཅུ་བཞི་པ། རིན་པོ་ཆེ་འཁོར་ལོ་བརྩེགས་པའི་ལེའུ་བཅུ་གསུམ་པ། རིན་པོ་ཆེ་གདམས་ངག་སྣ་ཚོགས། འཁོར་ལོའི་རྒྱུད་ལེའུ་བཞི་པ། དེའི་རྒྱུད་ཕྱི་མ་ལེའུ་བཅོ་ལྔ་པ། བྱང་ཆུབ་ཀྱི་སེམས་རྨད་དུ་བྱུང་བའི་རྒྱུད་ལེའུ་ཉེར་ལྔ་པ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་ཅིང༌། དེའི་གོང་དུ་ཤྲཱི་སིངྷ་དང༌། བཻ་རོས་ཀྱང་བསྒྱུར་ཞེས་གྲགས། བྱང་ཆུབ་སེམས་རྨད་དུ་བྱུང་བའི་རྒྱུད་ལེའུ་ཉེར་ལྔ་པ་ཞེས་བྱ་བ་ལེའུ་བཅོ་ལྔ་པ། རྫོགས་པ་ཆེན་པོ་བྱང་ཆུབ་སེམས་ཀྱི་བང་མཛོད་འཕྲུལ་གྱི་ལྡེའུ་མིག་ལེའུ་དྲུག་ཅུ་རེ་གཅིག་པ། ཡེ་ཤེས་གསང་བ་ཞེས་བྱ་བའི་རྒྱུད་ལེའུ་བཅུ་གཉིས་པ། སློབ་དཔོན་ཤྲཱི་སིངྷ་དང༌། པ་གོར་བཻ་རོ་ཙ་ནས་ཡུལ་དྷ་ཧེ་ནའི་འདུ་ཁང་དུ་བསྒྱུར་བ། རྫོགས་པ་ཆེན་པོ་བྱང་ཆུབ་ཀྱི་སེམས་ཡེ་ཤེས་རྫོགས་པའི་རྒྱུད་ལེའུ་བཅུ་པ།

ལོ་པཎ་སྔ་མ་གཉིས་ཀྱིས་གནས་ཀྱང་སྔ་མ་དེ་ཉིད་དུ་བསྒྱུར་བ། རྫོགས་པ་ཆེན་པོ་ཡེ་ཤེས་གསལ་བའི་སྒྲོན་མེ་མན་ངག་གི་རྒྱུད་ལེའུ་བཅུ་དྲུག་པ། མཁས་པ་ཤྲཱི་སིངྷ་དང༌། ལོ་ཆེན་བཻ་རོས་བསྒྱུར་བ། རྫོགས་པ་ཆེན་པོ་འཕགས་ལམ་བཀོད་པའི་ལེའུ་བཅུ་བདུན་པ། པཎྜི་ཏ་ཤྲཱི་སིངྷ་དང༌། ལོ་ཙཱ་བ་བཻ་རོས་བསྒྱུར་བ། ཆོས་ཐམས་ཅད་བྱང་ཆུབ་ཀྱི་སེམས་རྫོགས་པ་ཆེན་པོ་འཁོར་བ་རྩད་གཅོད་ནམ་མཁའ་དང་མཉམ་པ་ཡི་གེ་མེད་པའི་རྒྱུད་ལེའུ་བཅུ་གཉིས་པ། ལོ་པཎ་སྔ་མ་གཉིས་ཀྱིས་བསྒྱུར་བ། ཆོས་ཐམས་ཅད་བྱང་ཆུབ་ཀྱི་སེམས་རྫོགས་པ་ཆེན་པོ་འཁོར་བ་རྩད་གཅོད་རྒྱ་མཚོ་དང་མཉམ་པ་རྙོག་པ་མེད་པ་ལེའུ་བརྒྱད་པ། ལོ་པཎ་དེ་ཉིད་ཁོ་ནའི་འགྱུར། རྫོགས་པ་ཆེན་པོ་བསྟན་པ་བུ་ཅིག་པའི་རྒྱུད་བཏགས་གྲོལ། བཀྲ་ཤིས་པའི་དཔལ་རིག་པ་ཁུ་བྱུག་གི་རྒྱུད་ལེའུ་བདུན་པ། སློབ་དཔོན་ཤྲཱི་སིངྷ་དང༌། ལོ་ཙཱ་བ་བཻ་རོས་བསྒྱུར་བ། རྫོགས་པ་ཆེན་པོ་རྩལ་ཆེན་སྤྲུག་པའི་རྒྱུད་ལེའུ་དགུ་པ། ལོ་པཎ་སྔ་མ་གཉིས་ཀྱིས་བསྒྱུར་བ། བྱང་ཆུབ་ཀྱི་སེམས་ཁྱུང་ཆེན་གྱི་རྒྱུད་ལེའུ་བཅུ་པ། ལོ་པཎ་སྔ་མ་གཉིས་ཀྱིས་བསྒྱུར་བ། རྫོགས་པ་ཆེན་པོ་རྡོ་རྗེ་སེམས་དཔའ་ནམ་མཁའ་ཆེ་ཀུན་ཏུ་བཟང་པོ་གསང་བའི་སྙིང་པོའི་རྒྱུད་ལེའུ་ཉེར་དྲུག་པ། རྡོ་རྗེ་སེམས་དཔའ་ནམ་མཁའ་རྒྱས་པའི་རྒྱུད་ལེའུ་བཅོ་ལྔ་པ། རྫོགས་པ་ཆེན་པོ་སེམས་སྒོམ་པ་ཡི་གེ་མེད་པའི་རྒྱུད་སྐབས་སུ་ཕྱེ་བ། པཎྜི་ཏ་ཤྲཱི་སིངྷ་དང༌། ལོ་ཆེན་བཻ་རོས་བསྒྱུར་བ། རྫོགས་པ་ཆེན་པོ་བྱང་ཆུབ་ཀྱི་སེམས་རྨད་དུ་བྱུང་བའི་རྒྱུད་ལེའུ་བཅུ་གཅིག་པ། སྟོད་མཁས་པ་མགོན་པོ་ལ། མྱང་སྟོད་ལྕེ་ནག་བདུད་རྩིས་ཞུས་ཟེར་བ། བདེ་བ་ཆེན་པོ་བྱང་ཆུབ་ཀྱི་སེམས་རྨད་དུ་བྱུང་བའི་རྒྱུད་ལེའུ་ཞེ་གཉིས་པ། མཁན་པོ་ཤྲཱི་སིངྷ་དང༌། ལོ་ཙཱ་བ་བཻ་རོས་བསྒྱུར་བ། བྱང་ཆུབ་ཀྱི་སེམས་ཐེག་པ་ཉ་མོ་བག་ཉལ། ལོ་པཎ་སྔ་མ་དེ་གཉིས་ཀྱིས་དྷ་ཧེ་ནའི་འདུ་ཁང་དུ་བསྒྱུར་བ།

རིག་པ་ནམ་མཁའ་ལྟར་གསལ་བའི་རྒྱུད་ལེའུ་དགུ་པ། ལོ་པཎ་སྔ་མ་གཉིས་ཀྱིས་བསྒྱུར་བ། བྱང་ཆུབ་ཀྱི་སེམས་རྫོགས་པ་ཆེན་པོ་ཡེ་ཤེས་བདུན་གྱི་རྒྱུད་ལེའུ་བརྒྱད་པ། ལྷ་རྒྱུད་རིན་པོ་ཆེ་དབང་གི་འཁོར་ལོའི་རྒྱུད་ལེའུ་བཅུ་གསུམ་པ། ཀུན་ཏུ་བཟང་པོ་རྩ་བ་བཏུས་པའི་སྐབས་བཅོ་བརྒྱད་པ། དགའ་རབ་རྡོ་རྗེ་ལ་ཞུས་པ། རིག་འཛིན་ཤྲཱི་སིངྷ་དང༌། ལོ་ཆེན་བཻ་རོ་ཙ་ནས་བསྒྱུར་བ། རྫོགས་པ་ཆེན་པོ་ཐིག་ལེ་ཀུན་གསལ་ཆེན་པོའི་རྒྱུད་ལེའུ་གོ་བདུན་པ། ལོ་པཎ་མཁས་པ་སྔ་མ་དེ་གཉིས་ཀྱིས་བསྒྱུར་བ། རྡོ་རྗེ་སེམས་དཔའ་ནམ་མཁའ་དང་མཉམ་པའི་རྒྱུད་ལེའུ་ཉེར་བདུན་པ། རྒྱ་གར་གྱི་མཁས་པ་ཤྲཱི་སིངྷ་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་དྷ་ཧེ་ནའི་འདུ་ཁང་དུ་བསྒྱུར་བ་རྣམས་ཏེ་རྒྱུད་ཚན་ཉེར་བརྒྱད་བཞུགས་སོ། ། ༼ག༽ དུམ་པར། སྲིད་པ་བར་མ་དོར་རང་སྣང་བའི་རྒྱུད་ལེའུ་བཅུ་དྲུག་པ། པཎྜི་ཏ་ཤྲཱི་སིངྷ་དང༌༑ ལོ་ཙཱ་བ་བཻ་རོ་ཙ་ནས་བསྒྱུར་བ། འཁོར་ལོ་རྡོ་རྗེའི་རྒྱུད་ལེའུ་བཞི་པ། པཎྜི་ཏ་ཛྙཱ་ན་གརྦཧ་དང༌། དགེ་སློང་བཻ་རོ་ཙ་ནས་བསྒྱུར་བ། ཕྱིས་སྐད་གསར་བཅད་ཀྱིས་བཅོས། ལྷ་མ་ཡིན་གྱི་གཡུལ་ངོ་བཟློག་པའི་ལེའུ་སུམ་ཅུ་པ། རོ་སྲེག་ཐལ་བ་ནག་པོའི་རྒྱུད་ལེའུ་བཅུ་དྲུག་པ། ནམ་མཁའ་ཀློང་ཡངས་ཀྱི་རྒྱུད་ལེའུ་ང་གསུམ་པ། རྫོགས་པ་ཆེན་པོ་ལྟ་བ་ཐམས་ཅད་ཀྱི་སྙིང་པོའི་རྒྱུད་ལེའུ་ཉེར་བརྒྱད་པ། རྫོགས་ཆེན་འཁོར་བ་རྩད་གཅོད་ཀྱི་རྒྱུད་ལེའུ་བདུན་པ། ཆོས་སྐུ་སྐྱེ་མེད་རིག་པའི་རྒྱུད་ལེའུ་ཉེར་བཞི་པ། གསང་བ་ཡང་འཁོལ་གྱི་ལེའུ་བདུན་པ། ཡེ་ཤེས་གཏིང་ནས་རྫོགས་པའི་རྒྱུད་ལེའུ་ཞེ་གཅིག་པ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། ལོ་ཙཱ་བ་དྲན་པ་ཡེ་ཤེས་ཀྱིས་བསྒྱུར་ནས་མྱང་ཏིང་འཛིན་བཟང་པོ་ལ་གཏད་པ། ལྟ་བ་ལ་ཐལ་གྱི་རྒྱུད༑ རྫོགས་ཆེན་དོན་འདུས་རང་བྱུང་བདེ་བ་འཁོར་ལོའི་རྒྱུད་ལེའུ་རེ་བདུན་པ། སྲོག་གི་འཁོར་ལོའི་རྒྱུད།

རྫོགས་ཆེན་ངེས་དོན་འདུས་པའི་རྒྱུད་ལེའུ་གྱ་གཅིག་པ། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལེའུ་རེ་ལྔ་པ། རྫོགས་ཆེན་ཀུན་ཏུ་བཟང་པོའི་ཡེ་ཤེས་གསལ་བར་སྟོན་པའི་རྒྱུད་ལེའུ་བཅུ་གཉིས་པ། འབྱུང་པོ་ཀུན་འདུས་ཀྱི་རྒྱུད་ལེའུ་སོ་གཉིས་པ། ལྟ་བ་གཅོད་བྲལ་གྱི་རྒྱུད་ལེའུ་བཅུ་དྲུག་པ། འབྲས་བུ་ཡེ་གྲོལ་ཆེན་པོའི་རྒྱུད། དམ་ཚིག་བཀོད་པ་ས་གཞིའི་རྒྱུད། ཏིང་ངེ་འཛིན་རྩེ་གཅིག་གི་རྒྱུད་ལེའུ་བཅུ་གསུམ་པ། རྩ་རླུང་ཐིག་ལེའི་རྒྱུད། ཡེ་ཤེས་བདུན་འཁོར་ལོའི་ལེའུ་བདུན་པ། ཡང་ཏིག་ནག་པོ། ཡང་ཏིག་ནག་པོ་གཅོད་པའི་རྒྱུད། ཀུན་ཏུ་བཟང་པོའི་ཡེ་ཤེས་གསལ་བར་རྟོགས་པའི་རྒྱུད་ཕྱི་མ་ལེའུ་བཞི་པ། རྒྱ་གར་གྱི་མཁན་པོ་ཤྲཱི་སིངྷ་དང༌། བོད་ཀྱི་ལོ་ཙཱ་བ་ཡེ་ཤེས་དབང་གཏེར་གྱིས་བསྒྱུར་བ། གནམ་ས་ལྟོ་སྦྱོར་གྱི་རྒྱུད་ལེའུ་བཅུ་བཞི་པ། ལྷ་འདྲེ་གཉིས་མེད་ཀྱི་རྒྱུད་ལེའུ་སོ་གཉིས་པ། ཡེ་ཤེས་ནམ་མཁའ་དང་མཉམ་པའི་རྒྱུད་ལེའུ་ཉིས་བརྒྱ་བཅུ་གཅིག་པ། པཎྜི་ཏ་བི་མ་ལ་མི་ཏྲ་དང༌། ལོ་ཙཱ་བ་ཨཱ་ཙཱརྻ་ཡེ་ཤེས་ཀྱིས་བསྒྱུར་ནས་མྱང་ཏིང་འཛིན་བཟང་པོ་ལ་བཤད་པ་སྟེ། རྒྱུད་ཚན་ཉེར་དགུ་བཞུགས། ༼ང༽ དུམ་པར། རྫོགས་པ་ཆེན་པོ་ཀུན་ཏུ་བཟང་པོ་ཡེ་ཤེས་ཀློང་ཡངས་ཀྱི་རྒྱུད་ལེའུ་སོ་བདུན་པ། པཎ་ཆེན་བི་མ་ལ་མི་ཏྲས་བོད་དུ་བསྣམས་ཏེ་མྱང་ཏིང་འཛིན་ལ་བསྟན། དེས་དབུ་རུ་བཟང་པོ་ཕུག་མོའི་བྲག་ལ་སྦས། འབྲོམ་ཡེ་ཤེས་བླ་མའི་སྙིང་པོས་བཏོན་ཏེ། མྱང་དབང་ཕྱུག་རྒྱ་མཚོ་ལ་བཤད། དེས་མྱང་ཤེས་རབ་མཆོག །དེས་ལྕང་པ་ལྕེ་ཆུང་ལ་བཤད་པ། རྫོགས་པ་ཆེན་པོ་ཡེ་ཤེས་འཁོར་ལོ་གསང་བ་ཐུགས་ཀྱི་རྒྱུད་ལེའུ་བཅུ་གསུམ་པ། རིན་པོ་ཆེ་རྒྱས་པའི་མདོ་ལེའུ་ང་གཅིག་པ། བྱང་ཆུབ་ཀྱི་སེམས་རྨ་བྱ་མཇིང་བསྣོལ་གྱི་རྒྱུད་ལས། མཐའི་མུན་སེལ་ཆེན་མོའི་ལེའུ་ལྔ་པ། ཐིག་ལེ་གསང་བའི་བརྡ་རྒྱུད་ལེའུ་བཅུ་གསུམ་པ། པཎ་ཆེན་བི་མ་ལ་མི་ཏྲ་དང༌།

གཉགས་ཛྙཱ་ན་ཀུ་མཱ་རས་བསྒྱུར་བ། སྣང་སྲིད་ཁ་སྦྱོར་གྱི་བདུད་རྩི་བཅུད་ཐིགས་འཁོར་བ་ཐོག་མཐའ་གཅོད་པའི་རྒྱུད་ལེའུ་བཞི་བཅུ་པ། སྲོག་གི་འབྱུང་བ་ཞེས་བྱ་བའི་རྒྱུད་ཀྱི་རྒྱལ་པོ་ལེའུ་བཅོ་ལྔ་པ། རྒྱ་གར་གྱི་མཁན་པོ་གཞོན་ནུ་བུམ་པའི་ཞབས་ཀྱིས་བསྒྱུར་བ། བྱང་ཆུབ་ཀྱི་སེམས་རྨ་བྱ་མཇིང་བསྣོལ་གྱི་རྒྱུད་ལེའུ་དྲུག་པ། རྫོགས་པ་ཆེན་པོ་ཆོས་ཉིད་བྱང་ཆུབ་ཀྱི་སེམས་བཀྲ་ཤིས་མི་འགྱུར་བ་གསལ་བར་བསྟན་པའི་རྒྱུད་ལེའུ་བཅུ་པ། པཎ་ཆེན་བི་མ་ལ་མི་ཏྲ་དང༌། ལོ་ཙཱ་བ་གཡུ་སྒྲ་སྙིང་པོས་བསྒྱུར་བ། རྫོགས་པ་ཆེན་པོ་ཆོས་ཉིད་བྱང་ཆུབ་ཀྱི་སེམས་རིན་ཆེན་བཀོད་པ་རྣམ་པར་དབྱེ་བའི་རྒྱུད་ལེའུ་ལྔ་པ། མཁན་པོ་ཤཱི་ལེནྡྲ་མི་ཏྲ་དང༌། ལོ་ཙཱ་བ་འཇིང་གསལ་འབར་གྱིས་བསྒྱུར་བ། རྫོགས་པ་ཆེན་པོ་བྱང་ཆུབ་ཀྱི་སེམས་ཀུན་ལ་འཇུག་པ་རྣམ་དག་སྟོན་པའི་རྒྱུད་ལེའུ་ལྔ་པ། པཎ་ཆེན་དྲི་མེད་བཤེས་གཉེན་དང༌། ལོ་ཙཱ་བ་གཡུ་སྒྲ་སྙིང་པོས་བསྒྱུར་བ། རྫོགས་པ་ཆེན་པོ་ཆོས་ཉིད་བྱང་ཆུབ་ཀྱི་སེམས་ཐིག་ལེ་རྒྱ་མཚོ་གནས་ལ་འཇུག་པའི་ལེའུ་བཅུ་པ། ལོ་པཎ་གོང་མ་གཉིས་ཀྱིས་བསྒྱུར་བ། སེམས་ཕྱོགས་ཆེན་མོའི་མཛོད་ཅེས་བྱ་བ། རྫོགས་པ་ཆེན་པོ་བྱང་ཆུབ་སེམས་མཛོད་ཀྱི་ཆོས་རྩ་བ་ནམ་མཁའ་ཞེས་བྱ་བ་ལེའུ་ཉིས་བརྒྱ་པ། པཎ་ཆེན་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་ར་དང༌། སྐ་ཅོག་གིས་བསྒྱུར་བ། བྱང་ཆུབ་ཀྱི་སེམས་ཕྱོགས་ཆེན་ནམ་མཁའ་མཛོད་ཀྱི་རྒྱུད་ལེའུ་བཅུ་གཉིས་པ། དུར་ཁྲོད་ཕུང་པོ་འབར་བ་མན་ངག་གི་རྒྱུད་ལེའུ་བཅུ་གཅིག་པ། སློབ་དཔོན་བི་མ་ལས་མངའ་བདག་རྒྱལ་པོ་ལ་གདམས་པ། དྲི་མེད་ཀ་དག་གི་རྒྱུད་རིན་ཆེན་གསལ་བ་ཆེན་པོ་ལེའུ་བཅུ་པ། འཇམ་དཔལ་དགོངས་པ་འདུས་པ་གསང་སྔགས་ཆེན་པོའི་རྒྱུད་ལེའུ་ལྔ་པ། པཎ་ཆེན་བི་མ་ལ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་བ། སྣང་སྲིད་ཁ་སྦྱོར་བདུད་རྩིའི་བཅུད་ཐིགས།

འཁོར་བ་ཐོག་མཐའ་གཅོད་པའི་རྒྱུད་ཕྱི་མ་ལེའུ་གཅིག་ནས་དོན་དགུའི་བར། འཇམ་དཔལ་གསང་རྒྱུད་དེའི་ཕྱི་མའི་ཕྱི་མ་ལེའུ་བརྒྱད་ཅུ་ནས་བརྒྱ་དང་བཅུ་པའི་བར། སློབ་དཔོན་པདྨ་དང༌། ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་ནས། རྒྱལ་པོ་ཁྲི་སྲོང་ལྡེའུ་བཙན་ལ་གཏད་པ། རིན་པོ་ཆེ་བདུད་རྩིའི་བཅུད་ཐིགས་ཀྱི་རྒྱུད་ལེའུ་བཅོ་ལྔ་པ། ལོ་པཎ་སྔ་མ་དེ་གཉིས་ཀྱིས་བསྒྱུར་ཏེ་རྒྱལ་པོ་ཁྲི་སྲོང་ལྡེའུ་བཙན་ལ་གཏད་པ། རིན་པོ་ཆེ་བཅུད་ཀྱི་ཡང་སྙིང་ཐོག་མའི་འགྲོས་ཐག་གཅོད་པ་སྤྲོས་པ་གཅོད་པ་རྩ་བའི་རྒྱུད་ལེའུ་བཅུ་གཅིག་པ། ལོ་པཎ་སྔ་མ་དེ་གཉིས་ཀྱིས་བསྒྱུར་ཏེ་མངའ་བདག་ལ་གཏད་པ། སྤྲོས་པ་གཅོད་པ་སྡེ་ལྔའི་རྒྱུད་ལེའུ་བཅུ་གཉིས་པ། ལོ་པཎ་སྔ་མ་དེ་གཉིས་ཀྱིས་བསྒྱུར་ཏེ་མངའ་བདག་ཁྲི་སྲོང་ལྡེའུ་བཙན་ལ་གཏད་པ། རྒྱུད་ཀྱི་རྩེ་རྒྱལ་ཉི་ཟླ་འོད་འབར་མཁའ་ཀློང་རྣམ་དག་རྒྱ་མཚོ་ཀློང་གསལ་གྱི་རྒྱུད་ལེའུ་ཉེར་ལྔ་པ། ལོ་པཎ་སྔ་མ་གཉིས་ཀྱིས་བསྒྱུར་ཏེ། གསལ་བའི་ཕྲག་ཕུག་ཏུ་སྦས་པ། མངའ་བདག་ཉང་རལ་དང་སྙེ་མོ་ཞུ་ཡས་པ་གནོད་སྦྱིན་འབར་གྱིས་བཏོན་པ། རིན་པོ་ཆེ་འབྱུང་བར་བྱེད་པ་སྒྲ་ཐད་འགྱུར་ཆེན་པོའི་རྒྱུད་ལེའུ་ལྔ་པ་རྣམས་ཏེ་རྒྱུད་ཚན་ཉེར་དྲུག་བཞུགས། ༼ཅ༽ དུམ་པར། རྫོགས་པ་ཆེན་པོ་ཐིག་ལེ་གསང་སྐོར་ལས། བརྡ་དང་སྒྲ་ངེས་པ་ཐིག་ལེ་གསང་བའི་རྒྱུད་ཆེན་པོ་ལེའུ་མ་ཕྱེ་བ། རྒྱ་གར་གྱི་མཁན་པོ་བི་མ་ལ་དང༌། བོད་ཀྱི་ལོ་ཙཱ་བ་ཛྙཱ་ན་ཀུ་མཱ་རས་བསྒྱུར་བ། རིན་པོ་ཆེ་དབྱིག་གི་སྒྲོལ་མ་སྐད་འགྱུར་བཞི་པ་ལེའུ་མ་ཕྱེ་བ། ངོ་སྤྲོད་བཞི་པའི་རྒྱུད་ཅེས་བྱ་བ་ལེའུ་བརྒྱད་པ། གསང་བ་བས་ཀྱང་གསང་བ། བི་མ་ལ་མི་ཏྲ་དང༌། གཉགས་ཛྙཱ་ན་ཀུ་མཱ་རས་བསྒྱུར། སངས་རྒྱས་ཐམས་ཅད་ཀྱི་དགོངས་པ་མ་བཅོས་ཇི་བཞིན་པའི་དོན། ཡེ་ཤེས་མར་མེ་ཆེན་པོའི་རྒྱུད་ཅེས་བྱ་བ་རིན་པོ་ཆེ་གཏེར་གྱི་སྙིང་པོ། རྡོ་རྗེ་སེམས་དཔའ་དམ་པའི་དགོངས་པ་ཚིག་གསུམ་པ།

ལེའུ་གསུམ་པ་དབང་བསྐུར་རྒྱལ་པོའི་རྒྱུད་ཆེན་པོ་ལེའུ་བཅུ་པ། ཐིག་ལེ་བཅུད་སྤུངས་སྒྲོན་མ་འོད་འབར་བའི་རྒྱུད་ལེའུ་བཅོ་བརྒྱད་པ། གུ་རུ་པདྨ་དང༌། བོད་ཀྱི་ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། དམ་ཚིག་རྒྱལ་པོའི་རྒྱུད་ལེའུ་བཅུ་གཅིག་པ། ས་མ་ཡ་བཀོད་པའི་རྒྱུད་བཀོལ་བ་ཞེས་བྱ་བ་ལེའུ་མ་ཕྱེ་བ། རྡོ་རྗེ་སེམས་དཔའ་བདེ་བ་ཆེན་པོའི་རྒྱུད་ཐམས་ཅད་ཀྱི་རྒྱལ་པོ་རྒྱུད་ཀྱི་ཁོག་པ་ལེའུ་ཉི་ཤུ་རྩ་དྲུག་པ། ཡེ་ཤེས་འཁོར་ལོ་གསང་བའི་རྒྱུད་ལེའུ་བཅུ་གཉིས་པ། ཏིང་ངེ་འཛིན་མཆོག་གི་རྒྱུད་ཅེས་བྱ་བ་ལེའུ་བཅུ་གཅིག་པ། སྤྱོད་པ་ཐམས་ཅད་ཀྱི་རྒྱལ་པོ་བརྩོན་པ་དོན་ལྡན་གྱི་རྒྱུད་ལེའུ་དྲུག་པ། པདྨ་འཁྱིལ་བའི་རྒྱུད་ལེའུ་ཉི་ཤུ་རྩ་གཅིག་པ། གསང་མཛོད་འཕྲུལ་གྱི་རྒྱུད་ལེའུ་བཅུ་པ། སྣང་གསལ་སྤུ་གྲིའི་རྒྱུད་ལེའུ་སོ་ལྔ་པ། རྒྱ་གར་གྱི་མཁན་པོ་པདྨ་འབྱུང་གནས་དང༌། བོད་ཀྱི་ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། རིན་པོ་ཆེ་བདུད་རྩི་བཅུད་ཐིགས་ལས་རིག་དྲུག་གཡང་ས་གཅོད་པའི་རྒྱུད་ལེའུུ་བཅུ་བདུན་པ། རྒྱ་གར་གྱི་གུ་རུ་པདྨ་སཾ་བྷ་ཝ་དང༌། བོད་ཀྱི་ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། རིན་པོ་ཆེ་ཉི་ཟླ་འབར་བའི་རྒྱུད་ལེའུ་བཅུ་གསུམ་པ། རྒྱ་གར་གྱི་མཁན་པོ་གུ་རུ་པདྨས་བཤད་ཅིང༌། བོད་ཀྱི་ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། སངས་རྒྱས་ཀུན་གྱི་དགོངས་པའི་བཅུད་བསྡུས་པ་རི་བོ་བརྩེགས་པའི་རྒྱུད་ལེའུ་ཉེར་གཅིག་པ། ནམ་མཁའ་འབྲུག་སྒྲོག་ཐོག་བབ་ཀློང་འདུས་སྤྱི་རྒྱལ་རྒྱ་མདུད་ཅེས་བྱ་བའི་ལེའུ་བཅུ་པ། རྫོགས་པ་ཆེན་པོ་སྐྱེ་མེད་ཀ་དག་ཟང་ཀའི་རྒྱུད་ལེའུ་དགུ་པ། བདུད་རྩི་བཅུད་བསྡུས་སྒྲོན་མ་བརྩེགས་པའི་རྒྱུད་ལེའུ་ཉེར་གཉིས་པ། གཏེར་སྙིང་རིན་པོ་ཆེ་སྤུངས་པའི་རྒྱུད་ལེའུ་དགུ་པ། རྒྱ་གར་གྱི་གུ་རུ་པདྨས་བཤད་ཅིང༌། སྐ་བ་དཔལ་བརྩེགས་ཀྱིས་བསྒྱུར་བ།

ཀུན་ཏུ་བཟང་པོ་ཆེ་བ་རང་གནས་ཀྱི་རྒྱུད་ལེའུ་སུམ་ཅུ་པ། རྡོ་རྗེ་ཡང་དབང་གཏེར་གྱིས་གཏེར་བཤད་རྩལ་ལ་གཏད་པ། ཡང་འབྱེད་འཕྲུལ་གྱི་ལྡེའུ་མིག་ལས་མན་ངག་ལུས་ཚད་རྒྱུད་ཕྱི་མར་བྱས་པ་ལེའུ་བཅུ་བཞི་པ། མན་ངག་བྱང་ཆུབ་ཀྱི་སེམས་ལུང་ཞེས་བྱ་བ་ལེའུ་དགུ་པ། རྒྱ་གར་གྱི་མཁན་པོ་ཤྲཱི་སིངྷ་དང༌། དགེ་སློང་བཻ་རོ་ཙ་ནས་བསྒྱུར་བ། སྐབས་སྦྱོར་བདུན་པའི་རྒྱུད་དེ་བཞིན་གཤེགས་པ་ཐམས་ཅད་ཀྱི་ཐུགས་གསང་བའི་ཡེ་ཤེས་དོན་གྱི་སྙིང་པོ་ཁྲོ་བོ་རྡོ་རྗེའི་རིགས། ཀུན་འདུས་རིག་པའི་མདོ་ལེའུ་སོ་དྲུག་པ། བྱང་ཆུབ་ཀྱི་སེམས་ལུང་རྣལ་འབྱོར་ཆེན་པོའི་རྒྱུད་ལེའུ་བཞི་བཅུ་རྩ་ལྔ་པ་རྣམས་ཏེ་རྒྱུད་ཚན་ཉེར་བརྒྱད་བཞུགས། ༼ཆ༽ དུམ་པར། འཕགས་པ་རྒྱུད་ཀྱི་རྒྱལ་པོ་རྔམ་པ་གློག་གི་འཁོར་ལོའི་མདོ་ལེའུ་བཅུ་བདུན་པ། ཁུ་བྱུག་རོལ་པའི་རྒྱུད་ཅེས་བྱ་བ་ཐེག་པ་ཆེན་པོའི་མདོ་ལེའུ་བཅུ་བཞི་པ། རྒྱ་གར་གྱི་མཁན་པོ་པདྨ་སཾ་བྷ་ཝས་བསྒྱུར། བཅོམ་ལྡན་འདས་ཟླ་གསང་ཆེན་པོའི་མདོ་ལེའུ་ཉེར་ལྔ་པ། གསང་བ་མེ་དཔུང་འབར་བའི་རྒྱུད་ལེའུ་ཉེར་གཉིས་པ། དེ་བཞིན་གཤེགས་པ་ཐམས་ཅད་ཀྱི་འཁོར་ལོ་ནམ་མཁའ་མཛོད་ཀྱི་རྒྱུད་འཇིག་རྟེན་ལས་འདས་པའི་མདོ་བམ་པོ་བཞི་པ་ལེའུ་བཅོ་བརྒྱད་པ། རྡོ་རྗེ་གཟི་ལྡན་འབར་བའི་རྒྱུད་ལེའུར་མ་ཕྱེ་བ། དྲི་མེད་བཤགས་པའི་རྒྱུད་ལེའུ་བཅུ་དྲུག་པ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་བ། ཞི་བ་ལྷ་རྒྱུད་ཆེན་མོ་ལེའུ་དགུ་པ། རྒྱ་གར་གྱི་མཁན་པོ་པྲ་ས་ཏྭ་ལས། ལོ་ཙཱ་བ་པདྨ་རུ་རྩེས་བསྒྱུར་བ། ཆོས་ཉིད་ཞི་བའི་ལྷ་རྒྱུད་ལེའུར་མ་ཕྱེས་པ། རྒྱ་གར་གྱི་པཎྜི་ཏ་སློབ་དཔོན་བི་མ་ལ་མི་ཏྲ་དང༌། བོད་ཀྱི་ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་བ། ཁྲོ་བོ་ལྷ་རྒྱལ་རྒྱུད་ལེའུ་བདུན་པ། རྒྱ་གར་གྱི་མཁན་པོ་པྲ་ས་ཏྭ་ལས། ལོ་ཙཱ་བ་པདྨ་རུ་རྩེས་བསྒྱུར་བ། རྡོ་རྗེ་བདུད་རྩིའི་རྒྱུད་ཆེན་པོ་ལེའུ་བཞི་པ།

གཏོར་རྒྱུད་ཆེན་པོ་ཞེས་བྱ་བ་ལེའུ་བཞི་བཅུ་རྩ་བཞི་པ། རྒྱ་གར་གྱི་མཁན་པོ་པདྨ་སཾ་བྷ་ཝ་དང༌། བི་མ་ལ་མི་ཏྲ་དང༌། བོད་ཀྱི་ལོ་ཙཱ་བ་གནུབས་ནམ་མཁའི་སྙིང་པོས་བསྒྱུར་བ༑ ཕྱིས་བལ་པོ་བ་སུ་དྷ་ར་དང༌། གནུབས་སངས་རྒྱས་ཡེ་ཤེས་རིན་པོ་ཆེས་ཞུས་གཏུགས་མཛད་པ། རཀྟ་དམར་གྱི་རྒྱུད་ལེའུ་བཅོ་ལྔ་པ། གསང་བ་དམ་ཚིག་ཆེན་པོའི་མདོ་ལེའུར་མ་ཕྱེ་བ༑ རྣལ་འབྱོར་ནང་པའི་ཚོགས་རྒྱུད་ཆེན་པོ་རྩ་རྒྱུད་དང་ཕྱི་མ་གཉིས་བསྡོམས་པས་ལེའུ་བཅོ་ལྔ་པ། གནུབས་སངས་རྒྱས་ཡེ་ཤེས་ཀྱིས་སྐད་གསར་བཅད་ཀྱིས་བཅོས་ཏེ་བསྒྱུར་བ། བདུད་རྩི་འཁྱིལ་པ་འཆི་མེད་ཚེའི་རྒྱུད་ལེའུ་བཅུ་བཞི་པ། རྒྱ་གར་གྱི་པཎྜི་ཏ་བི་མ་ལ་མི་ཏྲ་དང༌། ལོ་ཙཱ་བ་འཇིང་གསལ་འབར་གྱིས་བསྒྱུར་བ། གནས་ལུང་ཆེན་པོ་ལེའུར་མ་ཕྱེ་བ། རྡོ་རྗེ་གྲོ་ལོད་དང༌༑ ལོ་ཙཱ་བ་རྡོ་རྗེ་ཞང་དྲུང་གིས་བསྒྱུར་བ། ཧཱུྂ་མཛད་རྒྱུད་ལེའུ་ཉེར་དྲུག་པ། རྡོ་རྗེ་ངུར་མོའི་ཏནྟྲ་ཞེས་བྱ་བའི་རྒྱུད་ལས། ལས་འབྲས་ཀྱི་ལེའུར་ལས་ཕྲན་གྱི་ལེའུ་མང་དུ་ཡོད་པ་སྟེ་རྒྱུད་ཚན་བཅུ་དགུ་བཞུགས་སོ། ། ༼ཇ༽ དུམ་པར། སྐུ་གདུང་འབར་བ་མཆོད་རྟེན་གྱི་རྒྱུད་ལེའུ་དགུ་པ། རྒྱ་གར་གྱི་པཎྜི་ཏ་བི་མ་ལ་མི་ཏྲ་དང༌། བོད་ཀྱི་ལོ་ཙཱ་བ་འཇིང་གསལ་འབར་གྱིས་བསྒྱུར་བ། དཔལ་འབར་ཁྲོ་མོའི་རྒྱུད་ལེའུར་མ་ཕྱེ་བ། རྡོ་རྗེ་སེམས་དཔའ་ཡི་གེ་བརྒྱ་པའི་ཐུགས་ཕྲིན་ལས་ཐམས་ཅད་ཀྱི་རྒྱུད་ལེའུ་ཉེར་བདུན་པ། སྤྲུལ་སྐུ་པདྨ་འབྱུང་གནས་དང་དགེ་སློང་ནམ་མཁའི་སྙིང་པོས་བསྒྱུར་བ། རྗེ་འབངས་གྲོགས་གསུམ་ལ་གདམས་པ། རྫོགས་པ་ཆེན་པོ་སངས་རྒྱས་མཉམ་སྦྱོར་གྱི་རྒྱུད་རྟོག་པ་བཅུ་པ། རྒྱ་གར་གྱི་མཁན་པོ་བཛྲ་ཧ་སྱ་དང༌། ལོ་ཙཱ་བ་རྨ་རིན་ཆེན་མཆོག་གིས་འགྲེལ་པ་བཞི་དང་བསྟུན་ཏེ་ཞུས་ཆེན་དང་བཅས་ཏེ་གཏན་ལ་ཕབ། གླང་པོ་ཆེ་རབ་འབོག་གི་རྒྱུད་ལེའུ་ཉེར་བརྒྱད་པ། རྒྱ་གར་གྱི་པཎྜི་ཏ་བི་ཤྭ་མི་ཏྲ་དང༌། ལོ་ཙཱ་བ་འཇིང་གསལ་འབར་གྱིས་བསྒྱུར་བ།

ཟླ་གསང་ཐིག་ལེའི་རྒྱུད་ཆེན་པོ་ལེའུར་མ་ཕྱེ་བ། བཅོམ་ལྡན་འདས་དཔལ་མཆོག་གི་རྟོག་པའི་རྒྱུད་ལེའུ་མ་ཕྱེ་བ། རྒྱ་གར་གྱི་མཁན་པོ་ཨཱརྻ་ཤྲདྡྷཱ་ཀ་ར་ཝརྨ་དང༌། ཞུས་ཆེན་གྱི་ལོ་ཙཱ་བ་དགེ་སློང་རིན་ཆེན་བཟང་པོས་བཅོས་ཤིང་བསྒྱུར་བ། ཁྲོ་བོ་ཁྲག་འཐུང་རོལ་བའི་རྒྱུད་ལེའུ་བཅུ་པ། རྟ་མཆོག་རོལ་བའི་རྒྱུད་ལེའུ་ལྔ་བཅུ་ང་བརྒྱད་པ། བདུད་རྩི་རིན་པོ་ཆེ་གསང་བའི་རྒྱུད་ཆེན་པོ་ལེའུ་ཉེར་གསུམ་པ། རྒྱུད་ཀྱི་རྒྱལ་པོ་ཆེན་པོ་ལས་ཀྱི་ཕྲེང་བ་ལེའུ་དགུ་པ། རྒྱ་གར་གྱི་སློབ་དཔོན་དྷརྨ་ཤྲཱི་བྷ་དྲ་དང༌༑ ཨཱརྻ་བི་མ་ལ་སོགས་པའི་པཎྜི་ཏ་དང༌། རཏྣ་ཨ་གྲས་བསྒྱུར་བ། མུ་ཏིག་རིན་པོ་ཆེ་ཕྲེང་བའི་རྒྱུད་ལེའུ་བརྒྱད་པ། གསེར་གྱི་མེ་ཏོག་མཛེས་པ་རིན་པོ་ཆེ་སྒྲོན་མ་འབར་བའི་རྒྱུད་ལེའུ་བཞི་པ། བསྟན་པ་བུ་གཅིག་པའི་རྒྱུད་ལེའུར་མ་ཕྱེ་བ། གསང་བའི་མན་ངག་སྙིང་གི་དགོངས་པ་རྒྱལ་བའི་བཀའ་ལེའུ་གསུམ་པ། སྒྱུ་འཕྲུལ་གསང་བའི་སྙིང་པོ་ལེའུ་ཉེར་གཉིས་པ། གསང་བའི་སྙིང་པོ་དེ་ཁོ་ན་ཉིད་ངེས་པ་ཞེས་པ་སྟེ་རྒྱུད་ཚན་བཅུ་དྲུག་བཞུགས། ༼ཉ༽ དུམ་པར། གསང་བའི་སྙིང་པོ་དེ་ཁོ་ན་ཉིད་ངེས་པ་ལེའུ་སོ་གཉིས་པ། སྒྱུ་འཕྲུལ་དྲ་བ་བླ་མ་རིན་པོ་ཆེའི་རྒྱུད་ལེའུ་བཅུ་གསུམ་པ། གསང་བ་དེ་ཁོ་ན་ཉིད་ཅེས་བྱ་བ། རྡོར་སེམས་སྒྱུ་འཕྲུལ་དྲ་བ་གསང་བ་སྙིང་པོ་རོལ་བ་ཆེན་པོའི་རྒྱུད་ལེའུ་བཅུ་གསུམ་པ། རྡོ་རྗེ་སེམས་དཔའ་སྒྱུ་འཕྲུལ་དྲ་བ་གསང་བ་མེ་ལོང་གི་རྒྱུད་ལེའུ་བཅུ་གསུམ་པ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། གཉགས་ཛྙཱ་ན་ཀུ་མཱ་རས་བསྒྱུར་བ། སྒྱུ་འཕྲུལ་རྒྱ་མཚོའི་རྒྱུད་ལེའུ་ཉེར་གཉིས་པ། ལོ་པཎ་གོང་མ་གཉིས་ཀྱིས་བསྒྱུར་བ། རྩ་རྒྱུད་གསང་བའི་སྙིང་པོ་ལེའུ་བརྒྱད་པ་སྒྱུ་འཕྲུལ་བརྒྱད་པ། གསང་སྙིང་ཁྲོ་བོ་སྟོབས་ཀྱི་རྒྱུད་ལེའུར་མ་ཕྱེ་བ། སྒྱུ་འཕྲུལ་རྒྱས་པའི་རྒྱུད་གསང་བ་སྙིང་པོ་ལེའུ་གྱ་གཉིས་པ།

སྒྱུ་འཕྲུལ་ཐལ་བ་ནག་པོའི་རྒྱུད་ལེའུ་ཉེར་དྲུག་པ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། ཛྙཱ་ན་ཀུ་མཱ་རས་འཕན་ཡུལ་དུ་བསྒྱུར་བ། ལྷ་མོ་སྒྱུ་འཕྲུལ་དྲ་བ་ཆེན་མོའི་རྒྱུད་ལེའུ་བཅུ་གསུམ་པ། རྒྱ་གར་གྱི་པཎྜི་ཏ་སྒེག་པའི་རྡོ་རྗེ་དང༌། བོད་ཀྱི་ལོ་ཙཱ་བ་རྨ་ཨཱ་ཙཱརྻ་རིན་ཆེན་མཆོག་གིས་བསྒྱུར་བ་སྟེ་རྒྱུད་ཚན་བཅུ་བཞུགས། ༼ཏ༽ དུམ་པར། སྒྱུ་འཕྲུལ་དྲ་བ་ཆེན་པོ་སྙིང་པོ་བཀོད་པའི་རྒྱུད་ལེའུ་བརྒྱད་པ། གསང་བའི་སྙིང་པོ་དེ་ཁོ་ཉིད་ངེས་པ་ཁྲོ་བོ་ཆེན་པོ་སྒྱུ་འཕྲུལ་དྲ་བའི་ལེའུར་མ་ཕྱེ་བ། རྒྱ་གར་གྱི་མཁན་པོ་བི་མ་ལ་མི་ཏྲ་དང༌། ལོ་ཙཱ་བ་སློབ་དཔོན་བཻ་རོ་ཙ་ནས་བསྒྱུར་བ། དཔལ་སྒྱུ་འཕྲུལ་དྲ་བ་ཡེ་ཤེས་སྙིང་པོའི་རྒྱུད་ལེའུ་བཅུ་གསུམ་པ། འཕགས་པ་ཐབས་ཀྱི་ཞགས་པ་པདྨོ་ཕྲེང་གི་དོན་བསྡུས་པ་ལེའུ་ཞེ་གཅིག་པ། རྒྱ་གར་གྱི་མཁན་པོ་སྒེག་པའི་རྡོ་རྗེ་དང༌། བོད་ཀྱི་ལོ་ཙཱ་བ་རྨ་ཨཱ་ཙཱརྻ་རིན་ཆེན་མཆོག་གིས་བསྒྱུར་བ། གསང་བ་སྙིང་པོ་ཕྲིན་ལས་ཀྱི་རྒྱུད་བཞི་བཅུ་པ། ལེའུ་ཞེ་བཞི་པ། རྒྱ་གར་གྱི་པཎྜི་ཏ་ཆེན་པོ་སྒེག་པའི་རྡོ་རྗེ་དང༌། བོད་ཀྱི་ལོ་ཙཱ་བ་རྨ་ཨཱ་ཙཱརྻ་རིན་ཆེན་མཆོག་གིས་བསྒྱུར་བ། བཀའ་བརྒྱད་གསང་བ་འདུས་པའི་རྒྱུད་ལེའུ་ཞེ་གསུམ་པ། ཨུ་རྒྱན་གྱི་མཁན་པོ་པདྨ་སཾ་བྷ་ཝས་སྒྲ་རང་འགྱུར་དུ་བསྒྱུར་བ། བཅོམ་ལྡན་འདས་བདེ་བར་གཤེགས་པ་ཐམས་ཅད་འདུས་པ་རྒྱུད་ཀྱི་རྒྱལ་པོ་ལེའུ་བཅོ་བརྒྱད་པ། རྒྱ་གར་གྱི་མཁན་པོ་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། བདེ་གཤེགས་འདུས་པ་ཕྱི་མའི་རྒྱུད་ལེའུ་བཅུ་དགུ་པ། སྐབས་གསུམ་པ། རྒྱལ་པོ་ཁྲི་སྲོང་ལྡེའུ་བཙན་གྱི་ཕྱག་དཔེ་རིན་པོ་ཆེ་གཏེར་དུ་སྦས་པ། བདེ་གཤེགས་འདུས་པ་ཕྱི་མའི་རྒྱུད་ལེའུ་ཉི་ཤུ་རྩ་ལྔ་པ། སྐབས་གསུམ་པ། རྒྱལ་པོ་ཁྲི་སྲོང་ལྡེའུ་བཙན་གྱི་ཕྱག་དཔེ་རིན་པོ་ཆེ་གཏེར་དུ་སྦས་པ། བདེ་གཤེགས་འདུས་པ་མ་ཚང་བ་ཁ་སྐོང་བའི་རྒྱུད་ལེའུ་བཅུ་གསུམ་པ།

སྐབས་གསུམ་པ། རྒྱལ་པོ་ཁྲི་སྲོང་ལྡེའུ་བཙན་གྱི་ཕྱག་དཔེ་རིན་པོ་ཆེ་གཏེར་དུ་སྦས་པ། བདེ་གཤེགས་འདུས་པ་ལས་འབྱེད་པར་བྱེད་པའི་ལྡེའུ་མིག་གི་རྒྱུད་ལེའུ་དྲུག་ཅུ་རྩ་བདུན་པ། སྐབས་དགུ་པ། རྒྱལ་པོ་ཁྲི་སྲོང་ལྡེའུ་བཙན་གྱི་ཕྱག་དཔེ་རིན་པོ་ཆེ་གཏེར་དུ་སྦས་པ། བདེ་གཤེགས་འདུས་པ་ལས་ཞི་བ་འདུས་པ་རྩ་བའི་རྒྱུད་ལེའུ་བཅུ་གཉིས་པ། རྒྱ་གར་གྱི་སློབ་དཔོན་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། རྒྱལ་པོའི་བླ་དཔེ་དཔལ་ཆེ་མཆོག་འདུས་པ་རྩ་བའི་རྒྱུད་ལེའུ་དགུ་པ། རྒྱ་གར་གྱི་སློབ་དཔོན་པདྨ་འབྱུང་གནས་དང༌། ལོ་ཙཱ་བ་བཻ་རོ་ཙ་ནས་བསྒྱུར་བ། རྒྱལ་པོའི་བླ་དཔེ་ཁྲག་འཐུང་འདུས་པ་རྩ་བའི་རྒྱུད་ལེའུ་བཅུ་གཉིས་པ། རྒྱ་གར་གྱི་མཁན་པོ་སློབ་དཔོན་པདྨ་འབྱུང་གནས་དང༌། ལོ་ཆེན་བཻ་རོ་ཙ་ནས་བསྒྱུར་བ། གཤིན་རྗེ་འདུས་པ་རྩ་བའི་རྒྱུད་ལེའུ་བདུན་པ། རྒྱ་གར་གྱི་མཁན་པོ་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ༑ དབང་ཆེན་འདུས་པ་རྩ་བའི་རྒྱུད་ལེའུ་བཅུ་གསུམ་པ། རྒྱ་གར་གྱི་མཁན་པོ་སློབ་དཔོན་ཆེན་པོ་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། ཕུར་པ་འདུས་པ་རྩ་བའི་རྒྱུད་ལེའུ་བཅུ་དྲུག་པ་བི་ཏོ་ཏ་མ་འབུམ་སྡེ་ནས་བསྡུས་པ། རྒྱ་གར་གྱི་མཁན་པོ་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། མ་མོ་འདུས་པ་རྩ་བའི་རྒྱུད་ལེའུ་བདུན་པ་མ་མོ་འབུམ་ཏིག་ནས་བསྡུས་པ། རྒྱ་གར་གྱི་མཁན་པོ་སློབ་དཔོན་པདྨ་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། རྒྱལ་པོའི་བླ་དཔེ་རིག་འཛིན་འདུས་པ་རྩ་བའི་རྒྱུད་ལེའུ་བཞི་པ། རྒྱ་གར་གྱི་མཁན་པོ་སློབ་དཔོན་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། འཇིག་རྟེན་སྒྲུབ་པ་རྩ་བའི་རྒྱུད་ལེའུ་བཅུ་གཅིག་པ། རྒྱ་གར་གྱི་མཁན་པོ་སློབ་དཔོན་པདྨ་འབྱུང་གནས་དང༌།

བོད་ཀྱི་ལོ་ཙཱའ་བ་བཻ་རོ་ཙ་ནས་བསྒྱུར་བ། དྲག་སྔགས་འདུས་པ་རྩ་བའི་རྒྱུད་ལེའུ་བཅུ་གཅིག་པ། རྒྱ་གར་གྱི་མཁན་པོ་སློབ་དཔོན་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། མདོ་རྒྱུད་རྟོག་པ་བསྡུས་པའི་སྒྲོན་མ་ལེའུ་ལྔ་པ། རྒྱ་གར་གྱི་མཁན་པོ་སློབ་དཔོན་པདྨ་འབྱུང་གནས་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ་སྟེ་རྒྱུད་ཚན་ཉེར་གཉིས་བཞུགས་སོ། ། ༼ཐ༽ དུམ་པར། ཟླ་གསང་ནག་པོ་རྩ་བའི་རྒྱུད་ཆེན་པོ་ལོ་ཙཱ་བ་ཆེན་པོ་གསུམ་གྱིས་ལན་གྲངས་གསུམ་དུ་བསྒྱུར་ཅིང་ཞུས་པ་ལེའུ་ལྔ་པ། ཟླ་གསང་དྲེགས་པ་ཚར་གཅོད་ཀྱི་རྒྱུད། གནུབས་སངས་རྒྱས་ཡེ་ཤེས་ཀྱིས་བསྒྱུར་བ། སྐབས་བརྒྱད་པ། ཟླ་གསང་འཇམ་དཔལ་ཐུགས་རྒྱུད་ལེའུ་དོན་བཞི་པ། འཇམ་དཔལ་བཤེས་གཉེན་གྱིས་ཚངས་པ་ཀླུ་གནོན་གྱི་བསེའི་ཀ་བ་ལ་སྦས་པ། ཛྙཱ་ན་གརྦཧས་བཏོན་ཏེ། ནམ་མཁའི་སྙིང་པོ་ལ་སིནྡྷུའི་ནགས་ཚལ་དུ་གཏད་པ། ཟླ་གསང་འདུས་པའི་ཏནྟྲ་རྒྱུད་ཐམས་ཅད་ཀྱི་སྙིང་པོ་ལེའུ་གྱ་གསུམ་པ། སློབ་དཔོན་ཤྲཱི་སིངྷ་དང༌། ལོ་ཆེན་བཻ་རོ་ཙ་ནས་བསྒྱུར་བ། ཕྱིས་འགོས་ཁུག་པ་ལྷས་བཙས་ཀྱིས་བསྒྱུར་བཅོས་ཀྱིས་གཏན་ལ་ཕབ་པ། འཇམ་དཔལ་ཁྲོ་བོ་གསང་བའི་རྒྱུད་ལེའུ་ཉེར་བཞི་པ། འཇམ་དཔལ་གཤིན་རྗེའི་གསང་རྒྱུད་ལེའུ་བརྒྱད་པ། གནུབས་པད་དབང་གི་ཐུགས་ཀྱི་བརྣགས་པ་གསང་བ་དགུ་བཅུ་པ། འཇམ་དཔལ་ལས་བཞི་འཁོར་ལོ་གསང་བའི་ལེའུ་བཅུ་གསུམ་པ། འཇམ་དཔལ་ཁྲོ་བོ་རིན་པོ་ཆེ་གསང་བའི་རྒྱུད་ལེའུ་བཅོ་བརྒྱད་པ། བལ་པོ་བ་སུ་དྷ་ར་དང༌། གནུབས་སངས་རྒྱས་ཡེ་ཤེས་ཀྱིས་བསྒྱུར་བ། འཇམ་དཔལ་དྲི་མ་མེད་པ་གསང་བའི་རྒྱུད་ལེའུ་ཉེར་དྲུག་པ། གཤིན་རྗེ་ནག་པོའི་སྔགས་རྒྱུད་ལེའུ་བཅོ་ལྔ་པ། གཤིན་རྗེ་དམར་ནག་འབར་བའི་རྨེ་རྒྱུད་ལེའུ་ང་བརྒྱད་དང༌། སློབ་དཔོན་པདྨ་དང༌། ལོ་ཆེན་ནམ་མཁའི་སྙིང་པོས་བསྒྱུར་བ། སྡིག་པ་སྟོབས་ཆེན་གསང་བའི་རྒྱུད་ལེའུ་ཉེར་གཅིག་པ།

སློབ་དཔོན་འཇམ་དཔལ་བཤེས་གཉེན་གྱིས་མཁའ་འགྲོ་མ་ལ་ཞུས་པ། བལ་པོ་བ་སུ་དྷ་ར་དང༌། བན་བཙུན་རྡོ་རྗེ་ཁྲི་གཙུག་གིས་བསྒྱུར་བ། གཤིན་རྗེ་མ་རུ་རྩེའི་གསང་རྒྱུད་ལེའུ་བཅུ་དྲུག་པ་རྣམས་ཏེ་རྒྱུད་ཚན་བཅུ་བཞི་བཞུགས་སོ། ། ༼ད༽ དུམ་པར། རྟ་མཆོག་རོལ་པའི་རྒྱུད་ལེའུ་ཉིས་བརྒྱ་དང་བརྒྱད་པ། ལོ་ཆེན་རཀྵི་ཏ་སིདྡྷི་དང༌། ལོ་ཙཱ་བ་ལྕེ་ཀུ་ཀུ་རཱ་ཛས་བསྒྱུར་བ། དབང་རྒྱལ་རྟ་མཆོག་རོལ་བའི་ཏནྟྲ་དྲུག་ཅུ་པ་པཎ་ཆེན་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་ར་དང༌། གཡུ་སྒྲ་སྙིང་པོས་བསྒྱུར་བ། དབང་ཆེན་འདུས་པའི་ཏནྟྲ་ལེའུ་སོ་ལྔ་པ། པཎ་ཆེན་རཀྵི་ཏ་སིདྡྷི་དང༌། ལོ་ཙཱ་བ་ལྕེ་ཀུ་ཀུ་རཱ་ཛས་བསྒྱུར་བ། རྟ་མཆོག་རོལ་བའི་རྒྱུད་ཆེན་པོ་སུམ་ཅུ་པ། རྟ་མགྲིན་གྱི་ལས་རྒྱུད་ལེའུ་བཅུ་གཅིག་པ། སློབ་དཔོན་པདྨ་དང༌། རྒྱལ་བ་མཆོག་དབྱངས་ཀྱིས་བསྒྱུར་བ། རྟ་མཆོག་རོལ་བ་རྡོ་རྗེ་ཕོ་ཉ་དུམ་བུ་གསང་བ་ལེའུ་རེ་བདུན་པ༑ པདྨ་དབང་ཆེན་དྲེགས་པ་ཚར་གཅོད་ཀྱི་རྒྱུད་ལེའུ་རྩ་དགུ་པ། སློབ་དཔོན་པདྨས་བསྒྱུར། པདྨ་དབང་ཆེན་དྲེགས་པ་ཟིལ་གནོན་གྱི་རྒྱུད་ལེའུ་ཉེར་བདུན་པ། སློབ་དཔོན་པདྨ་དང༌། ལོ་ཙཱ་བ་ཁ་ཆེ་ཨཱ་ནནྟས་བསྒྱུར་བ་རྣམས་ཏེ་རྒྱུད་ཚན་བརྒྱད་བཞུགས། ༼ན༽ དུམ་པར། པདྨ་དབང་ཆེན་དྲེགས་པ་དབང་སྡུད་ཀྱི་རྒྱུད་ལེའུ་བཅུ་གསུམ་པ། སློབ་དཔོན་པདྨ་དང༌། ཁ་ཆེ་ཨཱ་ནནྟས་བསྒྱུར་བ། པདྨ་དབང་ཆེན་དྲེགས་པ་གསང་བའི་རྒྱུད་ལེའུ་ཉི་ཤུ་པ། སློབ་དཔོན་པདྨས་བསྒྱུར་བ། དབང་ཆེན་དྲེགས་པ་སྲུང་ཟློག་གི་རྒྱུད་ལེའུ་དགུ་པ། པཎྜི་ཏ་པདྨ་སཾ་བྷ་ཝ་དང༌༑ ལོ་ཙཱ་བ་ཁ་ཆེ་ཨཱ་ནནྟས་བསྒྱུར་བ། དབང་ཆེན་དྲེགས་པ་གཟན་འབེབས་ཀྱི་རྒྱུད་ལེའུ་བཅུ་གཉིས་པ། ལོ་པཎ་སྔ་མ་གཉིས་ཀྱིས་བསྒྱུར་བ། དབང་ཆེན་དྲེགས་པ་གནད་འབེབས་ཀྱི་རྒྱུད་ལེའུ་བཅུ་གཅིག་པ། ལོ་པཎ་སྔ་མ་གཉིས་ཀྱིས་བསྒྱུར་བ། དབང་ཆེན་འདུས་པའི་རྒྱུད་ཏནྟྲ་ལེའུ་ཉེར་བཞི་པ།

པཎྜི་ཏ་བཻ་རོས་བསྒྱུར་བ། པཎྜི་ཏ་པདྨ་འབྱུང་གནས་དང༌། ལོ་ཙཱ་བ་སྦ་སང་ཤི་དང༌། ངན་ལམ་རྒྱལ་བ་མཆོག་དབྱངས་དང༌། ཅོག་རོས་བསྒྱུར་བ། རྟ་མགྲིན་རྔོག་མ་ལེ་བརྒན་གྱི་རྒྱུད་ལེའུ་བཅུ་བདུན་པ། པཎྜི་ཏ་པདྨ་འབྱུང་གནས་དང༌༑ ཁ་ཆེ་ཨཱ་ནནྟ་དང༌། བཻ་རོས་བསྒྱུར་བ། ཁྲོ་བོ་རྟ་མཆོག་རོལ་བའི་རྒྱུད་ལེའུ་ལྔ་བཅུ་ང་བརྒྱད་པ། བདུད་རྩི་ལས་རྒྱ་མཚོའི་རྒྱུད་ལེའུ་ཉེར་གཅིག་པ། པཎྜི་ཏ་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་བ། སངས་རྒྱས་མཉམ་སྦྱོར་གྱི་རྒྱུད་རྟོག་པ་བཅུ་གཅིག་པ། པཎྜི་ཏ་གུ་ཧྱ་གསང་བ་དང༌། འབྲོག་མི་དཔལ་གྱི་ཡེ་ཤེས་ཀྱིས་བསྒྱུར་བ། རྟོག་པ་ཐམས་ཅད་བསྡུས་པ་ཞེས་བྱ་བ་སངས་རྒྱས་མཉམ་སྦྱོར་གྱི་རྒྱུད་ཕྱི་མ་འཇིག་རྟེན་ལས་འདས་པའི་མདོ་ལེའུ་བཅུ་གཅིག་པ། པཎྜི་ཏ་པདྨ་སཾ་བྷ་ཝ་དང༌། ལོ་ཙཱ་བ་ནམ་མཁའི་སྙིང་པོས་བསྒྱུར་བ། ཁྲག་འཐུང་གལ་པོ་ཆེའི་རྒྱུད་ལེའུ་ཉེར་གསུམ་པ། སློབ་དཔོན་པདྨས་བསྒྱུར་ཏེ་རྒྱུད་ཚན་བཅུ་གསུམ་བཞུགས། ༼པ༽ དུམ་པར། ཧེ་རུ་ཀ་གལ་པོའི་རྒྱུད་ཕྱི་མ། རྒྱ་གར་གྱི་མཁན་པོ་ཤྲཱི་སིངྷ་དང༌། བོད་ཀྱི་ལོ་ཙཱ་བ་བཻ་རོ་ཙ་ནས་བསྒྱུར་བ། ཁྲོ་བོ་པུཎྜ་རི་ཀའི་རྒྱུད་ལེའུ་ཉེར་གཉིས་པ། བདུད་རྩི་ཆེན་པོ་མཆོག་གི་ལུང་ལས་བམ་པོ་བརྒྱད་པའི་དོན་བསྡུས་པ་ལེའུ་བཅོ་ལྔ་པ། བདུད་རྩི་བུམ་པ་དུམ་བུ་གསུམ་པ། བདུད་རྩི་མཆོག་གི་ལུང༌། བདུད་རྩི་བདེ་བ་ཆེན་པོའི་རྒྱུད་ལེའུ་བཅུ་གཉིས་པ། པཎྜི་ཏ་ཤཱི་ལ་གརྦཧ་དང༌། ཨཱ་ནནྟ་ཤྲཱི་གརྦཧ་དང༌། སུ་ཧ་ཛྙཱ་ན་དང༌། ལོ་ཙཱ་བ་ཤེས་རབ་རིན་ཆེན་གྱིས་བསྒྱུར་བ། བདུད་རྩི་ལས་རྒྱ་མཚོའི་ལེའུ་ཉེར་གཅིག་པ། བདུད་རྩི་འཁོར་ལོ་འབར་བའི་རྒྱུད་ལེའུ་བདུན་པ། བདུད་རྩི་རིན་ཆེན་ཕྲེང་བའི་རྒྱུད་ལེའུ་བཅུ་བདུན་པ། བདུད་རྩི་བདེ་བ་ཆེན་པོའི་རྒྱུད་ལེའུ་བཅུ་པ་སྟེ་རྒྱུད་ཚན་བཞི། པཎྜི་ཏ་བི་མ་ལ་མི་ཏྲ་དང༌། ལོ་ཙཱ་བ་གཉགས་ཛྙཱ་ན་ཀུ་མཱ་རས་བསྒྱུར་བ།

རྡོ་རྗེ་ཕུར་པ་གདམས་ངག་ཅན་གྱི་རྒྱུད་ལེའུ་བཅུ་བདུན་པ། ཕུར་པ་གསང་བའི་རྒྱུད་ལེའུ་ལྔ་པ། ཕུར་པ་གསང་བའི་དགོངས་རྒྱུད་ལེའུ་གྱ་གཉིས་པ། པཎྜི་ཏ་པདྨ་འབྱུང་གནས་དང༌། ལོ་ཙཱ་བ་ལྕེ་ཀུ་ཀུ་རཱ་ཛ་དང༌། བྲང་ཏི་ཛ་ཡ་རཀྵི་ཏས་བསྒྱུར་བ། ཕུར་པ་མྱ་ངན་ལས་འདས་པའི་རྒྱུད་ལེའུ་ཉེར་བརྒྱད་པ། གསང་བ་མདུང་རྩེའི་རྒྱུད་ལེའུ་དགུ་པ། པཎྜི་ཏ་ཛྙཱ་ན་གརྦཧ་དང༌། ལོ་ཙཱ་བ་བཻ་རོ་ཙ་ནས་བསྒྱུར་བ། ཡེ་ཤེས་རྩེ་མོའི་རྒྱུད་ལེའུ་རེ་གཉིས་པ་སྟེ་རྒྱུད་ཚན་བཅུ་དྲུག་བཞུགས། ༼ཕ༽ དུམ་པར། རྡོ་རྗེ་འབར་བའི་རྒྱུད་ལེའུ་བཅུ་བདུན་པ། པཎྜི་ཏ་ཛྙཱ་ན་གརྦཧ་དང༌། ལོ་ཙཱ་བ་བཻ་རོ་ཙ་ནས་བསྒྱུར་བ་ཕྱིས་སྐད་གསར་བཅད་ཀྱིས་ཀྱང་བཅོས་པ། ཀཱི་ལ་ཡ་བཅུ་གཉིས་ཀྱི་མདོ་ལེའུ་ཉེར་བཞི་པ། རྡོ་རྗེ་ཕུར་པ་གསང་བའི་རྒྱུད་ལེའུ་བཞི་པ། ཕྲིན་ལས་ཕུན་སུམ་ཚོགས་པའི་རྒྱུད་ལེའུ་བཅོ་ལྔ་པ། པཎ་ཆེན་བི་མ་ལ་མི་ཏྲ་དང༌། ལོ་ཙཱ་བ་ཨཱ་ཙཱརྻ་ཛྙཱ་ནས་བསྒྱུར་བ། རྨ་རིན་ཆེན་མཆོག་གིས་སྐད་གསར་བཅད་ཀྱིས་བཅོས་པ། འཇིག་རྟེན་སྣང་བྱེད་ཀྱི་རྒྱུད་ལེའུ་ཉེར་བདུན་པ། པཎྜི་ཏ་ཛྙཱ་ན་གརྦཧ་དང༌། ལོ་ཆེན་བཻ་རོས་བསྒྱུར་བ། སླར་ཡང་སྐ་ཅོག་ཞང་གསུམ་ཀས་ཞུས་ཤིང་གཏན་ལ་ཕབ་པ། ཕུར་པ་ཡཀྵ་ཟ་བྱེད་འབར་བའི་རྒྱུད་ལེའུ་བཅུ་གཅིག་པ། ཕུར་པ་རྡོ་རྗེ་ཁྲོས་པ་རྩ་བའི་རྒྱུད་ལེའུ་བཅུ་བདུན་པ། ཕུར་པ་རིག་པ་མཆོག་གི་རྒྱུད། སློབ་དཔོན་པདྨས་རང་འགྱུར་མཛད་པ། ཕྱིས་ལྕེ་ཀུ་ཀུ་རཱ་ཛ་དང༌། བྲང་ཏི་ཛྙཱ་ན་མི་ཏྲས་ཀྱང་བསྒྱུར་བ། ཁྲོ་བོ་ཧཱུྂ་ཀ་རའི་རྒྱུད་ལ་སོགས་པ་ཁྲོ་བོ་བཅུའི་རྒྱུད་སློབ་དཔོན་པདྨས་རང་འགྱུར་མཛད་པ། ཕྱིས་ཛྙཱ་ན་གརྦཧ་དང༌། བྲང་ཏི་ཛ་ཡ་རཀྵི་ཏས་བསྒྱུར་བ། རྡོ་རྗེ་གཞོན་ནུ་ཐུགས་རྗེས་ཁྲོས་པ་རྩ་བའི་རྒྱུད་ལེའུ་བཅུ་གཅིག་པ། དངོས་གྲུབ་བརྙེས་པའི་རྗེ་བཙུན་མ་རྡོ་རྗེ་སེམས་མ་དང༌། ལོ་ཙཱ་བ་འབྲོམ་སྟོན་རྒྱལ་བས་བསྒྱུར་བ། རྒྱུད་འདིའི་བཤད་པ་ལེའུ་བཅུ་གསུམ་པ།

རྗེ་བཙུན་མ་རྡོ་རྗེ་སེམས་མ་དང༌། ལོ་ཙཱ་བ་མགར་ཤེས་རབ་འབྱུང་གནས་ཀྱིས་བསྒྱུར་བ། སླར་རྗེ་བཙུན་མ་ཉིད་དང་འབྲོམ་སྟོན་གྱིས་ཀྱང་བསྒྱུར་བ། རྡོ་རྗེ་ཕུར་པ་མདུང་རྩེ་དམར་པོའི་རྒྱུད་ལེའུ་ཉེར་གཅིག་པ། སློབ་དཔོན་པདྨ་དང༌། གཉགས་ཛྙཱ་ན་ཀུ་མཱ་རས་བསྒྱུར་བ། ཕུར་པ་ཀརྨ་ལས་ཀྱི་རྒྱུད་ལེའུ་བཅུ་བཞི་པ། སློབ་དཔོན་པདྨ་དང༌། རོང་ཟོམ་གཞོན་བློས་བསྒྱུར་བ། རྡོ་རྗེ་ཕྲེང་བའི་རྒྱུད་ལེའུ་བཅུ་དྲུག་པ། པཎྜི་ཏ་ཛྙཱ་ན་གརྦཧ་དང༌། ལོ་ཙཱ་བ་བཻ་རོ་ཙ་ནས་བསྒྱུར། ཕྱིས་སྐད་གསར་བཅད་ཀྱིས་ཀྱང་བཅོས་པ་སྟེ་རྒྱུད་ཚན་བཅུ་བཞི་བཞུགས། ༼བ༽ དུམ་པར། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལེའུ་ལྔ་བཅུ་རྩ་བདུན་པ། པཎྜི་ཏ་ཤྲཱི་སིངྷ་དང༌། ལོ་ཙཱ་བ་བཻ་རོས་བསྒྱུར་བ། དེའི་རྒྱུད་ཕྱི་མ་དེའི་རྒྱུད་ཕྱི་མའི་ཕྱི་མ་གཉིས། ལོ་པཎ་སྔ་མ་གཉིས་ཀྱིས་བསྒྱུར་བ། ཀུན་འདུས་རིག་པ་སངས་རྒྱས་ཐམས་ཅད་ཀྱི་དགོངས་པ་འདུས་པའི་མདོ་ལེའུ་དོན་ལྔ་པ། བམ་པོ་བཅུ་པའི་ཀ་དུམ་པའི་ཐོག་མར་ཡོད་པ་དང་གཉིས། ལེའུ་བམ་གྲངས་ལོ་པཎ་སོགས་ཁྱད་མ་བྱུང་བས་ཉིས་ལྡབ་ཏུ་བྲིས་པ་འདྲ་བས་བརྟག །ཡེ་ཤེས་རྔམ་པ་ཀློག་གི་འཁོར་ལོའི་མདོ་ལེའུ་བཅུ་དྲུག་པ། པཎྜི་ཏ་བི་ཤྭ་མི་ཏྲ་དང༌། ལོ་ཙཱ་བ་བཻ་རོ་ཙ་ན་རཀྵི་ཏས་བསྒྱུར་བ། དེའི་རྒྱུད་ཕྱི་མ་རྣམས་ཏེ་རྒྱུད་ཚན་གསུམ་བཞུགས། ༼མ༽ དུམ་པར། རྒྱུད་ཀྱི་རྒྱལ་པོ་རྡོ་རྗེ་བཀོད་པ་ལེའུ་སུམ་ཅུ་རྩ་གསུམ་པ། རྡོར་སེམས་སྒྱུ་འཕྲུལ་དྲ་བ་ལེའུ་བཅུ་གསུམ་པ། པཎྜི་ཏ་བི་མ་ལ་མི་ཏྲ་དང༌། གཉགས་ཛྙཱ་ན་ཀུ་མ་རས་བསྒྱུར་བ། སླད་ནས་པཎྜི་ཏ་དེ་ཉིད་ལ་ཟེ་མོ་དགེ་སློང་མས་ཞུས་པ། གསང་སྙིང་དེ་ཁོ་ན་ཉིད་ངེས་པ་ལེའུ་བརྒྱད་ཅུ་པ། འཕགས་པ་ཐབས་ཀྱི་ཞགས་པ་པདྨོའི་ཕྲེང་བ་ལེའུ་ཞེ་གཅིག་པ་རྣམས་ཏེ་རྒྱུད་ཚན་ལྔ་བཞུགས། ༼ཙ༽ དུམ་པར། ལྷ་མོ་སྒྱུ་འཕྲུལ་དྲ་བའི་རྒྱུད་ལེའུ་བཅུ་གསུམ་པ། གསང་སྙིང་དེ་ཁོ་ཉིད་ངེས་པའི་བླ་མ་ཆེན་པོ་ལེའུ་བཅུ་གསུམ་པ།

འཕགས་པ་འཇམ་དཔལ་ལས་བཞི་འཁོར་ལོ་གསང་བའི་རྒྱུད་ལེའུ་བཅུ་གསུམ་པ་ཡན་སྔར་ཐ་དུམ་པ་དང་འདྲ་བ་འདིར་རྒྱུད་ཕྱི་མ་བསྟོད་པ་དང་བཅས་པའི་ལེའུ་གཅིག །རྒྱུད་ཕྱི་མ་ཁ་སྐོང་གི་ཚུལ་དུ་ཡོད་པར་ལེའུ་བཅུ་བཞི་པ། རྟ་མཆོག་རོལ་བའི་རྒྱུད་ལེའུ་སུམ་ཅུ་པ། དཔལ་རྗེ་རོལ་པའི་རྒྱུད་ལེའུ་བཅུ་བདུན་པ། བལ་པོ་ཤྲཱི་ཀཱིརྟིས་སྐད་གསར་བཅད་ཀྱིས་བསྒྱུར་བ། ཐམས་ཅད་བདུད་རྩི་ལྔའི་རང་བཞིན་བམ་པོ་རྟོག་པ་བརྒྱད་པ། པཎ་ཆེན་བི་མ་ལ་མི་ཏྲ་དང༌། ལོ་ཙཱ་བ་ཛྙཱ་ན་ཀུ་མཱ་རས་བསྒྱུར་བ། ཕུར་པ་རྩ་དུམ་གྱི་རྟོག་པ་མཁའ་འགྲོ་མ་མེ་ལྕེ་འབར་བའི་རྒྱུད་ལེའུ་ཉེར་གཉིས་པ། པཎྜི་ཏ་པདྨ་འབྱུང་གནས་དང༌། གླང་དཔལ་སེང་གིས་བསྒྱུར་བ། དྲག་སྔགས་འདུས་པ་རྡོ་རྗེ་རྩ་བའི་རྒྱུད་ལེའུ་བཅུ་གཅིག་པ། པཎྜི་ཏ་པདྨ་འབྱུང་གནས་དང༌། ལོ་ཙཱ་བ་བཻ་རོ་ཙ་ནས་བསྒྱུར་བ། འཇིག་རྟེན་མཆོད་བསྟོད་སྒྲུབ་པ་རྩ་བའི་རྒྱུད་ལེའུ་བཅུ་གཅིག་པ་རྣམས་ཏེ་རྒྱུད་ཚན་བཅུ་ཐམ་པ་བཞུགས། ༼ཚ༽ དུམ་པར། གསང་བ་གཏེར་གྱི་རྒྱུད་ལེའུ་ལྔ་པ། གསུང་གི་རྒྱུད་མ་མོ་ཟླ་གསང་སྐབས་བཅུ་པ། མ་མོ་འཚོ་བའི་རྒྱུད་ལེའུ་ཉེར་གཉིས་པ། སྲིད་པ་ཕྲ་མེན་རྒྱ་མཚོ་བསྡུས་པ་ལེའུ་ཉེར་བཞི་པ། སྲིད་པ་ཁ་འབར་ནག་པོ་རྒྱ་མཚོའི་རྒྱུད་ལེའུ་དགུ་པ། མ་མོ་འདུས་པའི་ཏནྟྲ་ལེའུ་བརྒྱད་པ། སྲིད་པ་བེམ་གྱི་མདོ་རྒྱུད་ལེའུ་བརྒྱ་ང་དྲུག་བཞུགས་ཟེར། རྒྱུད་ལུང་བྱང་སྐོར་རྩ་རྒྱུད་ལེའུ་སོ་གཅིག་པ། གནུབས་ནམ་མཁའི་སྙིང་པོས་བསྒྱུར་བ། མ་མོ་སྲིད་པའི་བེམ་ལེའུ་བརྒྱད་ཅུ་རྩ་གཉིས་བཞུགས་ཟེར་བ་ལེའུ་ཞེ་བརྒྱད་པ་དང༌། མ་མོ་བྱང་ཆུབ་ཀྱི་སེམས་གསང་བའི་རྒྱུད་ཅེས་པ་ཡང་བསྡོམས་པས་ལེའུ་བརྒྱ་དང་བཅུ་ཡན་པར་འདུག་གོ། །ཕྲ་མེན་སྤྱང་ཀི་ལས་ཀྱི་རྒྱལ་པོའི་རྒྱུད་ལེའུ་ཉེར་བཞི་པ། སྙིང་ཐིག་བསྐོར་བའི་རྒྱུད་འུག་པའི་གདོང་ཅན་ལེའུ་ཉི་ཤུ་པ། རལ་གཅིག་ཆོས་དབྱིངས་བདག་མོ་སྤུ་གྲི་ཡ་མའི་རྒྱུད་ལེའུ་ཉེར་ལྔ་པ།

པཎ་ཆེན་དཱ་ན་ཤཱི་ལ་དང༌། བོད་ཀྱི་སློབ་དཔོན་ཡང་དབང་གཏེར་གྱིས་བསྒྱུར་བ། བྱང་འཁོར་གྱི་རྒྱུད་ཕྱི་མ་སྣང་སྲིད་ཐིག་ལེ་ལེའུ་བཅུ་གཉིས་པ། མཁའ་འགྲོ་མ་མེ་ལྕེ་འབར་བའི་རྒྱུད་ལེའུ་ཉེར་གཅིག་པ་མཁའ་འགྲོ་མ་ཆེན་མོ་བསྡོམས་པ། ཀ་མ་ལ་དང༌། ལོ་ཙཱ་བ་ཀླུའི་རྒྱལ་མཚན་གྱིས་བསྒྱུར་བ། འདི་དང་རྩ་དུམ་པའི་མེ་ལྕེ་འབར་བའི་རྒྱུད་གཉིས་ལེའུ་གྲངས་གཅིག་པར་སྣང་ཡང་ཚིག་ཟུར་ཅུང་མི་འདྲ་བ་ནི་ལོ་པཎ་གཉིས་ཀ་མི་གཅིག་པའི་འགྱུར་ཁྱད་དོ༑ ༑དཔལ་ལྷ་མོ་ནག་མོ་ཐུགས་གསང་བའི་རྒྱུད་ལེའུ་དགུ་པ། མ་མོ་སྲོག་ལས་ཀྱི་རྒྱལ་པོའི་རྒྱུད་ལེའུ་བརྒྱད་པ་དང༌། ཕྱག་རྒྱ་བཅའ་བའི་ལེའུ་སྟེ་དགུ་པ། གནོད་སྦྱིན་ནག་མོ་རེ་མ་ཏི་གཅེར་བུ་བོང་ཞོན་མའི་རྒྱུད་ལེའུ་ཉི་ཤུ་པ། པཎ་ཆེན་ཛ་ཧ་ཏིས་ཕྱུང་བ། སློབ་དཔོན་ཀ་མ་ལ་དང༌། གླང་དཔལ་གྱི་སེང་གེས་བསྒྱུར་བ། ལྷ་མོ་རྡོ་རྗེ་ནག་མོ་དབང་ཕྱུག་མའི་རྒྱུད་ལེའུ་བཅོ་ལྔ་པ། དེའི་རྒྱུད་ཕྱི་མའི་ཕྱི་མ་ལེའུ་བདུན་པ། མ་མོ་ཟླ་གསང་ཐིག་ལེའི་རྒྱུད་ལེའུ་བཅུ་གཉིས་པ། པཎྜི་ཏ་གུ་ཧྱ་གསང་བ་དང༌། འབྲོག་མི་དཔལ་གྱི་ཡེ་ཤེས་ཀྱིས་བསྒྱུར་བ། རྒྱུད་ཚན་ཉེར་གཅིག་བཞུགས། ༼ཛ༽ དུམ་པར། ཧེ་རུ་ཀ་འདུས་པའི་རྒྱུད་ལེའུ་སོ་གཉིས་པ། བྱང་ཆུབ་ཀྱི་སེམས་རྫོགས་པ་ཆེན་པོ་འཁོར་བ་རྩད་གཅོད་ཉི་ཟླ་དང་མཉམ་པ་དྲི་མ་མེད་པའི་རྒྱུད་བཅུ་གཉིས་པ། རྒྱ་གར་གྱི་མཁན་པོ་ཤྲཱི་སིངྷ་དང༌། བོད་ཀྱི་ལོ་ཆེན་བཻ་རོ་ཙ་ནས་བསྒྱུར་བ། རྫོགས་པ་ཆེན་པོ་འཁོར་བ་རྩད་གཅོད་རིན་པོ་ཆེ་སྐྱེ་བ་མེད་པའི་རྒྱུད་ལེའུ་བཅོ་ལྔ་པ། ལོ་པཎ་སྔ་མ་གཉིས་ཀྱིས་བསྒྱུར་བ། བདུད་རྩི་རིན་པོ་ཆེ་གསང་བའི་འཁོར་ལོའི་རྒྱུད་ལེའུ་ཉེར་གསུམ་པ་ཕྱི་མ་མ་ཚང་བ། ཕུར་པ་རྡོ་རྗེ་བཀོད་པའི་རྒྱུད་ལེའུ་བཅོ་ལྔ་པ། སློབ་དཔོན་ཤྲཱི་ཛྙཱ་ནས་བསྒྱུར་བ༑ ཕུར་བུ་བཅུ་གཉིས་འབྱུང་བའི་རྒྱུད་ལེའུ་བཅུ་གསུམ་པ། ཕུར་པ་ཕྲིན་ལས་འཁོར་ལོའི་གསང་བའི་རྒྱུད་ལེའུ་བཅུ་གཉིས་པ།

ཕུར་པའི་རྩ་བ་རྣལ་འབྱོར་ཆེན་པོ་ཡང་དག་གི་རྒྱུད་ཕྱི་མ་དང་བཅས་པ་ལེའུ་ཉི་ཤུ་པ། པདྨ་སཾ་བྷ་ཝ་དང༌། ལོ་ཙཱ་བ་བྲང་ཏི་ཛ་ཡ་རཀྵི་ཏས་བསྒྱུར་བ། ཕུར་པ་ཕྲིན་ལས་འཁོར་ལོ་གབ་པའི་རྒྱུད་ལེའུ་དྲུག་པ། སློབ་དཔོན་པདྨས་རང་འགྱུར་དུ་མཛད་པ༑ ཕུར་པ་རྩ་བའི་རྒྱུད་ཡིད་བཞིན་ནོར་བུ་ལེའུ་བཅོ་བརྒྱད་པ། སློབ་དཔོན་པདྨ་དང༌། ལོ་ཙཱ་བ་ལྕེ་མཉྫུ་ཤྲཱིས་བསྒྱུར་བ། དཔལ་ཧེ་རུ་ཀ་གལ་པོའི་རྒྱུད་ལེའུ་བཅུ་དྲུག་པ། ལྷ་མོ་ནག་མོའི་སྔགས་ལེའུ་བཅུ་གཅིག་པ། དེའི་རྒྱུད་ཕྱི་མ་ལེའུ་བཅུ་གཉིས་པ། དེའི་ཕྱི་མའི་ཕྱི་མ་ལེའུ་བཅུ་གསུམ་པ། རལ་གཅིག་མའི་རྒྱུད་ལེའུ་བཅུ་གསུམ་པ། དེའི་རྒྱུད་ཕྱི་མ་ལེའུ་གཅིག་པ་དང་བཅས་པ། ལས་ཀྱི་མཁའ་འགྲོའི་རྒྱུད་ལེའུ་གསུམ་པ། རྒྱ་གར་གྱི་མཁན་པོ་ཤནྟིཾ་གརྦཧ་དང༌། ལོ་ཙཱ་བ་ལྕེ་བཀྲ་ཤིས་ཀྱིས་བསྒྱུར་བ། ཨེ་ཀ་ཛཱ་ཏིའི་སྔགས་བཅས་རྒྱུད་ནག་མོ་ལེའུ་བཅུ་གསུམ་པ།་་་ཀིང་ཀང་རོཀྟིའི་རྒྱུད་སྙིང་གཟེར་ནག་པོ་ལེའུ་བཅོ་ལྔ་པ།་་་མགོན་པོ་ནག་པོ་གསང་བ་སྙིང་གི་འཁོར་ལོའི་རྒྱུད་ལེའུ་བཅོ་ལྔ་པ། གནུབས་སངས་རྒྱས་ཡེ་ཤེས་ཀྱིས་བསྒྱུར་བ། དཔལ་ནག་པོ་ཆེན་པོ་དྲག་པོའི་བརྟག་པ་དུར་ཁྲོད་ཆེན་པོའི་རྒྱུད་ལེའུ་བཅུ་པ། སྣ་ནམ་རྡོ་རྗེ་བླ་མས་བསྒྱུར་བ། ནག་པོ་ཆེན་པོའི་རྒྱུད་དུར་ཁྲོད་ནག་པོ་ལེའུ་བཅུ་གཉིས་པ། བླ་མ་ནག་པོ་དང༌། གྱི་ལྗང་དབུ་དཀར་གྱིས་བསྒྱུར་བ། ནག་པོ་ཆེན་པོ་གཟུགས་ཅན་གཅེར་བུའི་རྒྱུད་ལེའུ་བཅུ་གཉིས་པ་འདི་ཏྲཀྴད་ཀྱི་རྒྱུད་དོ། །ལས་མགོན་བྱ་རོག་གདོང་གི་རྒྱུད་ལེའུ་བཅོ་ལྔ་པ། རལ་གཅིག་མའི་རྒྱུད་ལེའུ་བཅུ་གསུམ་པ། འདི་དང་སྔ་མ་རལ་གཅིག་མའི་རྒྱུད་གཉིས་ཚིག་སྣ་རིང་ཐུང་ཙམ་མ་གཏོགས་ཁྱད་པར་མེད་ལ་སྔ་མའི་རྒྱུད་ཕྱི་མ་ལེའུ་བཅུ་གཅིག་པ་འདི་མི་འདུག་གོ། །ཀློང་གསལ་འབར་བ་ཉི་མའི་རྒྱུད་བརྒྱ་དང་བརྒྱད་པ་སྟེ། རལ་གཅིག་རྒྱུད་དང་ཀློང་གསལ་འབར་མ་གཉིས་རྒྱུད་བཅུ་བདུན་གྱི་སྟེང་དུ་བསྣན་ནས་རྒྱུད་བཅུ་དགུ་བྱེད་པའང་སྣང་ངོ༌༑ ༑དེ་ལྟར་ན་པོ་ཏི་འདིར་རྒྱུད་ཚན་ཉེར་ལྔ་བཞུགས་སོ། །

༼ཝ༽ དུམ་པར། རྒྱུད་བཅུ་བདུན་བཞུགས་པར་རྫོགས་པ་རང་བྱུང་གི་རྒྱུད་ལེའུ་ཉེར་གསུམ་པ་དང༌། དེའི་འཕྲོས་རྒྱུད་འཁོར་ལོ་རིན་པོ་ཆེ་སྐུ་ལྟར་བསྐུར་བ་ལེའུ་གཉིས་བསྣན་པ་ཉེར་ལྔ་པ། སྒྲ་ཐད་འགྱུར་ཆེན་པོ་རྩ་རྒྱུད་ལེའུ་དྲུག་པ། བཀྲ་ཤིས་མཛེས་ལྡན་ཆེན་པོའི་རྒྱུད་ལེའུ་ལྔ་པ། ཀུན་ཏུ་བཟང་པོ་ཐུགས་ཀྱི་མེ་ལོང་གི་རྒྱུད་ལེའུ་བཞི་པ། བི་མ་ལ་མི་ཏྲས་སྒྲ་མི་མཐུན་པ་གསུམ་ལས་བསྒྱུར་བ། རིན་པོ་ཆེའི་སྒྲོན་མ་འབར་བའི་རྒྱུད་ལེའུ་བཞི་པ། རྡོ་རྗེ་སེམས་དཔའ་སྙིང་གི་མེ་ལོང་གི་རྒྱུད་ལེའུ་བརྒྱད་པ། ངོ་སྤྲོད་རིན་པོ་ཆེ་སྤྲས་པ་ཞིང་ཁམས་བསྟན་པའི་རྒྱུད་ལེའུ་གསུམ་པ། པཎ་ཆེན་བི་མ་ལ་དང༌། ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། རིག་པ་རང་ཤར་ཆེན་པོའི་རྒྱུད་ལེའུ་གྱ་དྲུག་པ། སློབ་དཔོན་བི་མ་ལས་སྒྲ་མི་མཐུན་པ་གསུམ་ལས་བསྒྱུར་བ། ནོར་བུ་ཕྲ་བཀོད་ཀྱི་རྒྱུད་ལེའུ་བཅུ་བཞི་པ། ཀུན་ཏུ་བཟང་པོ་ཀློང་དྲུག་པའི་རྒྱུད་སྐབས་དྲུག་པ། ཡི་གེ་མེད་པའི་རྒྱུད་ཆེན་པོ་ལེའུ་དྲུག་པ། སེང་གེ་རྩལ་རྫོགས་ཆེན་པོའི་རྒྱུད་ལེའུ་བཞི་པ། བཅུ་གསུམ་པ་མུ་ཏིག་རིན་པོ་ཆེ་ཕྲེང་བའི་རྒྱུད་ལེའུ་བརྒྱད་པ། རིག་པ་རང་གྲོལ་ཆེན་པོའི་རྒྱུད་ལེའུ་བཅུ་པ། རིན་ཆེན་སྤུངས་པའི་ཡོན་ཏན་ཆེན་པོའི་རྒྱུད་ལེའུ་ལྔ་པ། པཎ་ཆེན་བི་མ་ལ་དང༌། ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། སྐུ་གདུང་འབར་བའི་རྒྱུད་ལེའུ་གསུམ་པ། པཎྜི་ཏ་བི་མ་ལ་མི་ཏྲ་དང༌། ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་བ། ཉི་ཟླ་ཁ་སྦྱོར་ཆེན་པོ་གསང་བའི་རྒྱུད་ལེའུ་བཞི་པ་རྣམས་ཏེ། རྒྱུད་ཚན་བཅུ་བདུན་བཞུགས་སོ། །རྙིང་མའི་རྒྱུད་འདི་རྣམས་ཀྱི་ལུང་ནི་པད་གླིང་གསུམ་སྤྲུལ་ཚུལ་ཁྲིམས་རྡོ་རྗེའི་དྲུང་ནས་བདག་ཆོས་ཀྱི་གྲགས་པས་ཐོབ་པའི་བརྒྱུད་རིམ་ནི་ཐོབ་ཡིག་ཏུ་བྲིས་པ་ལྟར་རོ། །དེ་ལྟར་ན་འདུལ་བ་པོ་ཏི་བཅུ་གསུམ། འབུམ་གླེགས་བམ་བཅུ་བཞི།

ཉི་ཁྲི་གླེགས་བམ་བཞི། བརྒྱད་སྟོང་པ་གླེགས་བམ་གཅིག །ཤེས་རབ་ཁྲི་པ་ཁྲི་བརྒྱད་བསྡོམས་པར་པོ་ཏི་བཞི། ཤེར་ཕྱིན་སྣ་ཚོགས་གླེགས་བམ་གཅིག །ཕལ་ཆེན་པོ་ཏི་བཞི། དཀོན་བརྩེགས་གླེགས་བམ་དྲུག །མདོ་མང་པོ་ཏི་སོ་གཉིས། གསར་མའི་རྒྱུད་འབུམ་གླེགས་བམ་བཅོ་བརྒྱད། གཟུངས་འདུས་གླེགས་བམ་གཉིས། སྔགས་འབུམ་གླེགས་བམ་གཅིག །རྙིང་མའི་རྒྱུད་འབུམ་གླེགས་བམ་ཉི་ཤུ་ཐམ་པ་རྣམས་ཏེ་ཡོངས་བསྡོམས་གླེགས་བམ་བརྒྱ་དང་ཉི་ཤུ་ཐམ་པ་བཞུགས་སོ། །དེ་ཡང་དཔའ་བོ་ཞེས་པ་ལྕགས་ཕོ་འབྲུག་གི་ལོ། ནག་པ་ཟླ་བའི་ཚེས་གཅིག་དཀར་པོ་ནམ་གྲུའི་འགྲུབ་སྦྱོར་བཟང་པོ་ལ། ཨེ་གཉེན་པོ་ནས་ཏོག་དཀར་ལ་མཁས་པ་དཔོན་བསམ་འགྲུབ་ཡབ་སྲས་གསུམ་གྱིས་གསེར་དངུལ་འདུལ་བའི་ཐབ་བཙུགས། ཟླ་བ་དེ་ཉིད་ཀྱི་ཉེར་གཅིག་ལ་ཨེ་ནས་ཤོག་ལས་མཁས་པ་ཉི་ཤུ་བྱོན་པས། ཉེར་གཉིས་ཀྱི་ཉིན་གཟའ་པ་བ་སངས་དང༌། སྐར་མ་ཆུ་སྟོད་འཛོམས་པ་ལང་ཚོའི་སྦྱོར་བར་ཤོག་ལས་ཀྱི་འགོ་བརྩམས། ས་ག་ཟླ་བ་བཤོལ་དུ་བཏོན་པའི་ཕྱི་མའི་དཀར་པོའི་བཟང་པོ་གཉིས་པ་གཟའ་ཉི་མ་དང༌། སྐར་མ་ཁྲུམ་སྟོད་འཕེལ་འགྱུར་གྱི་སྦྱོར་བ། སྦྱོར་བ་སེལ་བ། བྱེད་པ་གདབ་པ། བུ་མོའི་ཁྱིམ་ཐོག་མར་ཤར་བའི་དུས་དགེ་བར། ཨེ་གཉེན་པོ་ཏོག་དཀར་དཔོན་ཚེ་རིང་ནོར་བུས་གཙོས་པའི་འབྲི་མཁན་ཡི་གེའི་རིག་བྱེད་ལ་མཁས་པ་བརྒྱ་ཕྲག་གཅིག་དང༌། བཅུ་ཕྲག་གཅིག་གིས་ལེགས་པར་བྲིས་ཤིང༌། དེ་ཡང་ཕྱི་མོ་ལ་ཐོག་མར་ཞུས་དག་ལེགས་པར་བགྱིས་ཤིང༌། སླར་ཡང་བུ་ཕྱི་ལའང་རང་རེའི་གྲྭ་རིགས་ཡི་གེའི་བརྡ་དག་ལ་བྱང་བ་རྣམས་ཀྱིས་ལེགས་པར་ཞུས། དབུའི་སྐད་དོད་དང༌། མདོ་སྔགས་ཀྱི་སྔགས་ལེགས་པར་སྦྱར་བ་སཾ་སྐྲྀ་ཏའི་སྐད་དང་བསྟུན་རུང་བ་རྣམས་ནི་བརྡ་སྤྲོད་པའི་བསྟན་བཅོས་ཀ་ལཱ་པའི་མདོ། མིང་གི་མངོན་བརྗོད་སྣ་ཚོགས་གསལ་བ་སོགས་སྒྲའི་རིག་པ་དང་བསྟུན་ཏེ་རང་ཉིད་ཀྱིས་ལེགས་པར་བཅོས་ཏེ་དག་པར་བགྱིས་ཤིང༌།

གསང་སྔགས་རྙིང་མའི་རྒྱུད་འབུམ་གྱི་སྐད་དོད་རྣམས་ནི་ཨཽ་ཌི་ཡཱ་ན་དང༌། ཤྲཱི་བསྠ་ན་དང༌། ཏྲི་མ་ལ་དང༌། འགྲོ་ལྡིང་དང༌། ཧུར་མུ་ཛ་རུ་དང༌། སི་ཀ་དྷ་ར། དྷ་ན་ཀོ་ཥ་ལ་སོགས་པ་ཡུལ་གྲུ་བྱེ་བྲག་པའི་སྐད་དོད་ཀྱང་ཆེས་མང་བར་འདུག་པས་ཕྱི་མོ་ལྟར་རང་སོར་བཞག །འདི་དག་གི་དོ་དམ་གྱི་བྱ་བ་ཕལ་ཆེར་ཨེ་ནས་རིག་པའི་གནས་ཅི་རིགས་ལ་བྱང་ཞིང༌། གཙུག་ལག་གི་རིག་པ་དཀར་ནག་ལ་ཆེས་ཆེར་སྦྱངས་པ་ཆོས་རྗེ་གསེར་དཔོན་གྱིས་མཛད་དེ། ལོ་དེ་ཉིད་ཀྱི་སྨིན་དྲུག་ཟླ་བའི་ཕྱོགས་སྔ་མའི་དགའ་བ་དང་པོ་གཟའ་སྐར་ལྷག་མཚམས་ཀྱི་འགྲུབ་སྦྱོར་བཟང་པོ་ཡོད་པའི་སྔ་དྲོའི་ཆ་ལ་ཡོངས་སུ་རྫོགས་པ་གེགས་མེད་ཕུན་སུམ་ཚོགས་པ་ལེགས་པར་གྲུབ་པ་ཡིན་ལ། དེ་དག་ལ་ཡང་གསེར་རྒྱ་ནག་རྟ་མིང་རྒྱལ་པོའི་བཀའ་རྟགས་ཀྱི་ཐམ་ཁས་སྤྲས་པའི་ཚོང་འདུས་ཆེན་པོ་གང༌། གཏོང་ཞེས་པ་ཀ་ཀ་ཙཉྩ་ཏེ་ན་ར་ལ་གཞལ་བའི་ཞོ་བཞི་བརྒྱ་དང་བཞི་བཅུ་ཞེ་བརྒྱད། དངུལ་ལྷད་མེད་སྲང་སུམ་བརྒྱ་དང་ལྔ་བཅུ་རྩ་ལྔས་ལེགས་པར་བྲིས་ཤིང༌༑ གླེགས་ཤིང་རྣམས་ཙནྡན་དམར་པོའི་ལྡེ་གུ་ལེགས་པར་བྱུགས་པ་ཡིན་ལ། གཞན་པ་འདི་ཕྱོགས་སུ་དངོས་དང་བརྒྱུད་པའི་ཟང་ཟིང་གི་དངོས་པོ་སོང་བ་རྣམས་ནི་འདིར་མ་བྲིས་སོ༑ ༑དེ་ཡང་དཀར་ཆག་སྔ་མ་རྣམས་སུ་མདོ་རྒྱུད་ལ་དཔྱད་པ་མཛད་པ་མང་དག་ཞིག་མཐོང་མོད་ཀྱི། འོན་ཀྱང་སྐབས་འདིར་ཆོས་ཀྱི་རྣམ་གྲངས་འདི་ཙམ་བཞུགས་སོ་ཞེས་པའི་རྐང་གྲངས་དང་བཞེངས་ཚུལ་དང༌། དེ་དག་ལེགས་པར་བསྔོས་པའི་ཚུལ་ཙམ་གྱིས་སྐབས་སུ་བབ་པའི་གོ་རིམ་ཐོར་བཀོད་པ་ལ་དཀར་ཆག་ཅེས་བྱ་ཡི། འཐད་པ་དང་མི་འཐད་པ་དང༌། རྣམ་པར་དག་དང་མ་དག་པ་སོགས་ཀྱི་དཔྱད་པ་སྨྲ་བ་ཡང་བློ་བར་ཚུད་མོད་ཀྱི། འོན་ཀྱང་སྐབས་འདིར་ཆོས་འབྱུང་སོགས་འཆད་པའི་དཔྱད་པ་བྱེད་པའི་གནས་སྐབས་མིན་པས་མ་སྨྲས་པར་ཟད་ཀྱིས་གོ་བར་བྱོས་ཤིག །གསུམ་པ། དེ་ལྟར་བཞེངས་པའི་ཕན་ཡོན་གྱི་དགེ་བ་ཇི་ལྟར་བསྔོ་བའི་ཚུལ་ནི་འདི་སྐད་དུ།

རབ་འབྱམས་ཞིང་ཁམས་རྣམས་སུ་བཞུགས་པ་ཡི། །ཕྱོགས་བཅུ་དུས་གསུམ་རྒྱལ་བ་སྲས་བཅས་ཚོགས། །ལྷ་དང་དྲང་སྲོང་བདེན་ཚིག་གྲུབ་རྣམས་དང༌། །བླ་མ་ཡི་དམ་མཁའ་འགྲོ་ཆོས་སྐྱོང་བཅས། །དཀར་ཕྱོགས་སྐྱོང་བའི་ཚོགས་རྣམས་མ་ལུས་པ། །རྣམ་དག་བསྔོ་བའི་དཔང་པོར་བཞུགས་སུ་གསོལ། །ལྷག་བསམ་དྲི་མེད་དཀར་པོས་རབ་དྲངས་པའི། །རྒྱལ་བའི་གསུང་རབ་མདོ་སྔགས་ཆོས་ཚུལ་རྣམས། །རིན་ཆེན་གླེགས་བམ་མཆོག་ཏུ་བཞེངས་པ་ཡི། །རྣམ་དཀར་འདིས་མཚོན་བདག་གཞན་འགྲོ་ཚོགས་ཀྱིས། །ལེགས་ལམ་དགེ་བ་དུས་གསུམ་བསགས་པ་དང༌། །རང་བཞིན་རྣམ་དག་ཁམས་དགེ་ཇི་སྙེད་པ། །གཅིག་ཏུ་བསྡུས་པའི་དགེ་འབྲས་བདེན་པའི་མཐུས། །ཕན་བདེའི་འབྱུང་གནས་རྒྱལ་བའི་བསྟན་པ་འདི། །ཉི་ཟླ་ལྟར་གསལ་མཁའ་ལྟར་དུས་ཀུན་ཏུ། །ཉམས་པ་མེད་པར་རྟག་ཏུ་གནས་གྱུར་ཅིག །དེ་འཛིན་བྱེད་པའི་བཤེས་གཉེན་ཞིང་གཞན་དུ། །གཤེགས་རྣམས་ཟག་མེད་ཐུགས་དགོངས་རྫོགས་གྱུར་ཅིག །ད་ལྟ་འཚོ་ཞིང་གཞེས་པའི་དམ་པ་རྣམས། །བསྐལ་པ་ཇི་བཞིན་འཚོ་ཞིང་བཞེས་པ་དང༌། །འགྲོ་ལ་སྨན་སླད་ཆོས་འཁོར་རབ་བསྐོར་བར། །རྟག་ཏུ་གེགས་མེད་བཞེད་པ་ལྷུན་འགྲུབ་ཤོག །ཕྱོགས་བཅུའི་འདུས་པ་རྒྱ་མཚོའི་ཚོགས་རྣམས་ཀྱང༌༑ ༑རྙེད་བརྩོན་བུན་ཚོང་འཐབ་རྩོད་དམར་སེར་གྱི། །རྫུ་བག་ཡིན་རློམ་ཙམ་ལ་མི་ཞེན་པར། །ཚུལ་ཁྲིམས་ལེགས་སྲུང་བསླབ་གསུམ་རྒྱན་གྱིས་མཛེས། །བཤད་སྒྲུབ་འཁྲུལ་བྲལ་ལམ་ལ་ལེགས་སྤྱོད་ཅིང༌། །བསྟན་པ་ཟོལ་མེད་དཔལ་ལ་སྤྱོད་པར་ཤོག །ས་ཆེན་ཆོས་བཞིན་སྐྱོང་བའི་རྒྱལ་སྲིད་རྣམས། །རབ་དཀར་ཆོས་ལྡན་ཁྲིམས་ཀྱིས་རབ་འཚོ་ཞིང༌། །བསྟན་དང་འགྲོ་ལ་སྨན་པའི་ལྷག་བསམ་གྱིས། །འཁོར་ལོས་བསྒྱུར་བའི་རྒྱལ་སྲིད་རབ་བརྟན་ཤོག །ཁམས་གསུམ་གནས་པའི་འགྲོ་ཚོགས་ཇི་སྙེད་པ། །རྫོགས་ལྡན་དུས་བཞིན་རྟག་ཏུ་བདེ་བ་དང༌། །མི་དགེ་སྡིག་པའི་ལས་རྣམས་ཀུན་སྤངས་ཏེ། །གནས་སྐབས་ཕུན་ཚོགས་དཔལ་ལ་རྟག་རོལ་ཞིང༌། །ཅི་བྱས་ཆོས་ལྡན་དགེ་བའི་ལམ་བཟུང་སྟེ། །ངན་སོང་གསུམ་སོགས་ངན་འགྲོ་ལས་བཟློག་ཅིང༌༑ ༑མངོན་མཐོ་ངེས་ལེགས་གོ་འཕང་དམ་པའི་དཔལ། །འབད་མེད་མྱུར་དུ་འགྲུབ་པའི་རྒྱུར་གྱུར་ཅིག

།འཇིག་རྟེན་འདིར་ཡང་མཐོང་བའི་ཆོས་དག་ལ། །མཚོན་དང་མུ་གེ་ནད་དང་རིམས་སོགས་ཀྱི། །བསྐལ་བ་ངན་པའི་སྒྲ་ཡང་མི་གྲགས་པར། །ཆར་ཆུ་དུས་འབེབ་ལོ་འབྲས་རྟག་ལེགས་ཤིང༌། །ཕན་ཚུན་སྡང་བའི་སེམས་བྲལ་བརྩེ་བར་ལྡན། །རྒྱལ་བའི་བསྟན་དང་དེར་འཛིན་བཤེས་གཉེན་དང༌། །ཚུལ་ལྡན་འདུས་པའི་ཚོགས་ལ་རྟག་བཀུར་ཞིང༌། །དགེ་བཅུའི་ལས་ལམ་ངང་གིས་ཉམས་བླངས་ནས།་་༌།བྱང་ཆུབ་སྙིང་པོའི་གྲོང་དུ་ཕྱིན་པར་ཤོག །གསུང་རབ་འདི་ཡི་ཕྱོགས་སུ་ལྷག་བསམ་གྱིས། །དངོས་དང་བརྒྱུད་པས་ཟང་ཟིང་བཏང་བ་དང༌། །ཁུར་དུ་ལེན་པའི་བྱེད་པོ་བྱས་པ་དང༌། །དཀའ་བ་དང་བླངས་འབད་རྩོལ་བགྱིས་པ་དག །དོ་དམ་ཞུས་དག་ལ་སོགས་ཕན་རྩམ་པ། །མདོར་ན་རྗེས་སུ་ཡི་རང་ཙམ་བགྱིས་སོགས། །ལུས་ཅན་མ་ལུས་དེང་ནས་བྱང་ཆུབ་བར། །ངན་སོང་གསུམ་དུ་ནམ་ཡང་མི་སྐྱེ་ཞིང༌། །བཅོ་བརྒྱད་ཆོས་དང་ལྡན་པའི་ལུས་འབའ་ཞིག །འབད་མེད་ཐོབ་ཅིང་སངས་རྒྱས་བསྟན་དང་མཇལ། །དམ་པས་རྗེས་བཟུང་མི་དགེ་རབ་སྤངས་ནས། །སོ་ཐར་སྡོམ་བཞི་ལྡན་པའི་བརྟུལ་ཞུགས་ལྡན། །བྱང་ཆུབ་སེམས་མཆོག་སྤྱོད་པས་རྒྱུད་སྦྱངས་ཤིང༌། །ལམ་གྱི་མཆོག་གྱུར་རྡོ་རྗེའི་ཐེག་ཞུགས་ནས། །དབང་གི་ཆུ་བོ་ཆེན་པོས་རྒྱུད་སྨིན་ཅིང༌། །སྒྱུ་མ་ལྟ་བུའི་བསྐྱེད་རིམ་མཐར་ཕྱིན་པས། །ཆད་པར་ལྟ་བའི་མེ་ཚོགས་རབ་ཞི་ཞིང༌། །རྫོགས་རིམ་འོད་གསལ་སྟོང་ཉིད་རྡོ་རྗེ་ཡིས། །རྟག་ལྟའི་རི་བོ་མ་ལུས་ཀུན་བཅོམ་སྟེ། །བདེ་སྟོང་ཟུང་འཇུག་རྡོ་རྗེ་འཆང་དབང་པོའི། །གོ་འཕང་དམ་པ་མྱུར་དུ་ཐོབ་པར་ཤོག །བདག་ཀྱང་དེང་ནས་ཚེ་རབས་ཐམས་ཅད་དུ། །ཇི་སྲིད་འགྲོ་དྲུག་ཁམས་རྣམས་གནས་ཀྱི་བར། །རང་འདོད་ཞི་བདེ་དོན་གཉེར་ཉན་ཐོས་བློ། །སྐད་ཅིག་ཙམ་ཡང་སྐྱེ་བར་མ་གྱུར་ཅིག །བདག་གིས་ཚེ་རབས་ཀུན་ཏུ་གང་བསྒྲུབས་པའི། །རྣམ་དཀར་དགེ་འབྲས་དཔལ་འབྱོར་ཕུན་ཚོགས་ཀྱི། །དངོས་པོ་དགའ་བདེའི་དཔལ་ཡོན་ཇི་སྙེད་པ། །ཁམས་གསུམ་འགྲོ་བས་རྟག་ཏུ་སྤྱོད་པར་ཤོག

།སེམས་ཅན་ཀུན་གྱིས་དུས་གསུམ་རབ་བསགས་པའི། །མི་དགེ་སྡིག་པའི་ལས་ཀྱི་རྣམ་སྨིན་ཚོགས། །ངན་སོང་གསུམ་དུ་འགྲོ་བའི་རྒྱུ་འབྲས་ཀུན། །རྟག་ཏུ་བདག་ལ་སྨིན་ཅིང་སྤྱོད་པ་ཤོག །ཚེ་རབས་ཀུན་ཏུ་འཇམ་མགོན་ཉི་མ་ཡིས། །བདག་བློའི་པད་ཚལ་ཡོངས་སུ་རྒྱས་པའི་དཔྱིད། །མདོ་སྔགས་སྦྲང་རྩིའི་དོན་བཟང་རབ་འཕེལ་བས། །འགྲོ་མང་རྐང་དྲུག་ཚོགས་རྣམས་ཚིམ་བྱེད་ཤོག །རྟག་ཏུ་དགེ་བའི་བཤེས་ཀྱི་ལུས་བཟུང་ནས། །འགྲོ་ཀུན་དམ་པའི་ལམ་དུ་བཀྲི་བྱེད་ཅིང༌། །རྒྱལ་བའི་བསྟན་པ་ཆེས་ཆེར་སྤེལ་བ་ལ། །ངལ་མེད་ཁུར་གྱིས་དུས་ཀུན་འདའ་གྱུར་ཅིག །ནམ་ཞིག་ཚེ་ཡི་འདུ་བྱེད་གཏོང་བ་ན། །འཇམ་མགོན་དཔལ་བོ་དམ་པའི་ཞལ་མཐོང་ཞིང༌། །དྲི་མེད་

གསུང་གི་དབུགས་འབྱིན་དང་བཅས་ཏེ། །རྡུལ་བྲལ་ཡང་དག་ཞིང་དེར་སོན་གྱུར་ཅིག །དེར་ཡང་མགོན་པོ་ཀུན་ཏུ་གཟིགས་པ་ཡི། །སྲས་ཀྱི་ཐུ་བོར་གྱུར་ནས་དེ་དག་གི། །ཆོས་མཛོད་ཞུ་དང་སྡུད་དང་འཛིན་པ་ཡི། །སྐལ་བཟང་ཀུན་གྱི་གཙུག་གི་རྒྱན་གྱུར་ཅིག །བདག་ལ་དད་ཅིང་གུས་པས་གསོལ་འདེབས་དང༌། །རེ་ཞིང་ལྟོས་པའི་ལུས་ཅན་རྣམས་དང་ནི། །བདག་ལ་ཕྲག་དོག་ངན་སེམས་དངོས་རྒྱུད་ཀྱིས། །རྣམ་པར་འཚེ་དང་མི་འཚམ་ལས་བསགས་པའི། །འགྲོ་བ་བཟང་ངན་འབྲེལ་བ་གང་ཡོད་རྣམས། །རྟག་ཏུ་བདག་གིས་སྐྱོབ་ཅིང་དམ་ཆོས་ཀྱི། །བདུད་རྩིས་ཚིམས་བྱས་བདེ་བའི་གནས་སུ་ཤོག །གཞན་ཡང་བདག་གིས་གཡོ་དང་རྒྱུ་མེད་པའི། །ལྷག་བསམ་དག་པའི་ཡིད་སྨོན་གང་བཏབ་པ། །ནག་ཕྱོགས་བདུད་ཀྱི་དབང་དུ་མི་འགྲོ་བ། །དཀར་ཕྱོགས་སྐྱོང་བ་རྣམས་ཀྱིས་གྲོགས་བྱས་ཏེ། །སྨོན་ལམ་གང་བཏབ་འབད་མེད་འགྲུབ་པར་ཤོག །བདག་གིས་དེ་སྐད་ལྷག་བསམ་དག་པའི་བློ། །ཡིན་ཚུལ་ཁེངས་དྲག་རྙེད་བརྩོན་ལ་བསམ་པའི། །ཡིད་གཉིས་ཁ་ཙམ་རང་འདོད་ཞི་བདེའི་བློས། །གཞན་ཕན་བདག་གཞན་བརྗེ་བློའི་རྫུ་བག་གིས། །རྫུན་དུ་བས་ན་སྐྱབས་གསུམ་སྲུང་མ་ཡི། །ཆད་པས་བདག་གི་མགོ་བོ་འགེམས་པར་ཤོག །དེ་ལྟའི་ཚུལ་མིན་གཞན་དོན་གཙོ་བྱས་པའི། །ལྷག་པའི་བསམ་པ་དཀར་པོས་འདི་སྨྲས་པས། །མཆོག་གསུམ་བླ་མ་ཡི་དམ་མཁའ་འགྲོ་མ༑ ༑ཆོས་སྲུང་དམ་ཅན་ལྷ་དང་རིག་པ་འཛིན། །དཀར་ཕྱོགས་སྐྱོང་བའི་ཡུལ་ལྷ་གཞི་བདག་སོགས། །རྒྱལ་བའི་བསྟན་ལ་དགའ་བ་ཐམས་ཅད་ཀྱིས། །བདག་གི་ལེགས་སྨོན་འགྲུབ་པའི་གྲོགས་མཛོད་ཅིག །ཅེས་རྒྱལ་བའི་བཀའ་འགྱུར་གྱི་དཀར་ཆག་གསལ་བར་བཀོད་པ་ཆོས་ཀྱི་རྣམ་གྲངས་ལེགས་པར་རྟོགས་བྱེད་ཅེས་བྱ་བ་འདི་ཡང༌། གངས་ཅན་ལྗོངས་ཀྱི་བྱང་རྒྱུད་དབུར་སྟོད་འབྲི་གུང་དུ་སོན་པ། སྐྱུ་རུའི་རིགས་ལས་དུས་མཐའི་རྡོ་རྗེ་འཛིན་པ། རིག་འཛིན་ཆོས་ཀྱི་གྲགས་པ་ཕྲིན་ལས་རྣམ་པར་རྒྱལ་བའི་སྡེས་རང་ལོ་ཞེ་བདུན་པ་ཁྱུ་མཆོག་ཅེས་པ།

ལྕགས་མོ་སྦྲུལ་གྱི་ལོ་ཤར་མ་ཐག་པ། རྒྱལ་གྱིས་ཉ་བའི་དཀར་པོའི་སྟོང་པ་གསུམ་པའི་དུས་དགེ་བར། ཆུ་ཀླུང་ཆེན་པོ་ནཱ་གརྫུ་ནའི་སྒྲ་འབྱིན་པའི་ངོགས་ཀྱི་ཕོ་བྲང་བཀྲ་ཤིས་ཚུགས་ཀྱི་རེའུ་མིག་ལྕང་ལོ་ཅན། གསང་བ་རྡོ་རྗེ་ཐེག་པའི་གན་མཛོད་ཆེན་པོར་ལེགས་པར་བྲིས་པའོ།། །།མངྒ་ལཾ།། 